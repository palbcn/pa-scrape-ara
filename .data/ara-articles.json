[{"href":"https://www.ara.cat/opinio/indignitat-regularitzar-prostitucio-maria-jose-varela_129_4173561.html","hash":"00c32994","content":"\nMaría José Varela\n08/11/2021\nLa indignitat de regularitzar la prostitució\n3 min\nDossier\nProstitutes: víctimes o treballadores?\nDesplega\n1\nProstitutes, ¿víctimes de la violència o treballadores del sexe?\n2\n\"Sempre m'havien dit que era culpa meva perquè un cop vaig dir que sí\"\n3\nProstitució: un negoci de cinc milions d'euros al dia\n4\n\"Em vaig dir, d'acord, ho faig per tirar endavant\"\n5\n\"Sobrevisc comercialitzant el meu cos\"\n6\n\"Vaig deixar el club perquè pel meu compte guanyava el doble que Zapatero\"\n7\n“No podia permetre que els meus fills no tinguessin ni regals de Nadal”\n8\nQuè han fet altres països?\n9\nLa prostitució divideix l'esquerra al Congrés\n10\n“Si no lligàvem ràpid agafàvem el cotxe i anàvem de putes”\n11\nLa indignitat de regularitzar la prostitució\n12\nTreure poder a la policia, donar-lo a les prostitutes\n13\nValentia per abordar la prostitució\nLeer en castellano\nHi ha consens, a les societats avançades, sobre que determinades qüestions no es poden mercantilitzar. És un criteri ètic i polític que ha suposat avenços en la història de la humanitat. Tenim clar que no es poden vendre els òrgans del cos, o els fills, per exemple, encara que aquesta transacció pogués ser voluntària i ajudés a superar la misèria de qui la realitzés. Hem acabat amb l’esclavatge i el treball infantil amb criteris ètics. Però quan es tracta de la qüestió de la prostitució, s’alcen proclames sobre la voluntarietat i l’antiguitat d’aquesta pràctica i es titlla de moralista l’argumentari abolicionista.\nL’abolició de l’esclavitud, vista amb aquests paràmetres, no s’hauria produït mai: té els seus orígens en la nit dels temps i reportava també enormes avantatges econòmics, fins i tot era possible trobar esclaus que manifestaven que volien continuar sent-ho, de manera voluntària.\nEl fet de convertir en transacció dinerària les relacions sexuals ha suposat que els que paguin i, per tant, dominin, siguin els homes generalment, i ha suposat que es normalitzin comportaments que impliquen la cosificació de la dona i la seva despersonalització. És una qüestió que afecta les dones, ja que la prostitució masculina és pràcticament inexistent i quan es dona té bàsicament com a destinataris altres homes.\nEl retret social no és l’element essencial en la devastació psíquica de les dones, sinó el rol de dominació, de pèrdua d’identitat, i la desigualtat i deshumanització. És un reforçament de la idea patriarcal que les dones tenen un cos cosificat, públic, al servei dels homes i dels seus desitjos i al qual es pot accedir com es vulgui sense necessitat que hi hagi un desig femení. Si la sexualitat forma part del desenvolupament emocional de les persones i es fon amb la seva pròpia personalitat, és important mantenir allunyades d’un aspecte tan important totes aquelles càrregues que al llarg de la història han evidenciat violentar una vivència positiva.\nMalgrat que totes les dades indiquen el que el sentit comú ens revela, que les dones en prostitució provenen del tràfic, la misèria i la marginació, el debat es polaritza sobre la decisió voluntària (es diu) d’algunes i arriba a assimilar-se a una professió. Professió que ningú recomanaria a les filles, que aboca a la pèrdua de l’autoestima i de l’equilibri físic i mental com a conseqüència de la seva pròpia essència -cosa que sembla no voler ressaltar-se malgrat els estudis internacionals que ho han constatat-. Suposa tal contrasentit que ningú no imagina la seva cabuda en els plans formatius, anuncis de promoció de l’ocupació i competència sense fronteres.\nExisteixen pocs defensors de tan brutal pràctica, excepte els que se’n lucren. En canvi, un corrent d’opinió difon la idea que la clandestinitat promou les màfies i el tràfic. L’experiència als països que han assumit el model reglamentarista contradiu amb xifres aquestes afirmacions, mentre que els que han avançat en les mesures abolicionistes veuen disminuïda significativament aquesta plaga. La borsa que nodreix aquesta pràctica és, d’una banda, la pobresa de les dones i, de l’altra, la idea que a elles se les pot despullar de la seva pròpia sexualitat. Els proxenetes continuen movent els fils d’un negoci que mou milions d’euros a l’any, que es publicita i que pot actuar a les xarxes, en molts casos implicades en tràfic de dones. Oferir una reglamentació dels serveis en aquestes condicions és reglamentar la indignitat.\nTenim un marc legal abolicionista derivat dels tractats internacionals subscrits, i una legislació penal que castiga l’explotació sexual, però que no persegueix el client, darrera essència d’aquesta pràctica. Simultàniament, vivim en un país on la patronal del proxenetisme està legalitzada a través d’una associació.\nÉs absolutament contradictori tenir una llei vigent d’igualtat i una altra contra la violència de gènere i pretendre regularitzar la prostitució com si es tractés d’una professió, prescindint que l’essencial també és la igualtat i la dignitat de les dones. El model de relacions entre homes i dones avança cap a la no discriminació, amb suport legal i polítiques socials. Per tant, la decisió és avançar en un context d’acord amb els drets humans o retrocedir a pràctiques que supediten aquests valors als interessos econòmics.\nMaria José Varela és advocada.\nDossier\nProstitutes: víctimes o treballadores?\nSegüent\nTreure poder a la policia, donar-lo a les prostitutes\nAnterior\n“Si no lligàvem ràpid agafàvem el cotxe i anàvem de putes”\nVés a l’ÍNDEX\n","author":"María José Varela","date":1636326000000,"title":"Opinió La indignitat de regularitzar la prostitució"},{"href":"https://www.ara.cat/opinio/prefereixo-no-fer-ho-ingrid-guardiola_129_3959497.html","hash":"00c60789","content":"\nIngrid Guardiola\n23/04/2021\nPreferiria no fer-ho\n5 min\nSón les deu tocades de la nit. Escric aquest article ara, després d’haver acabat les classes a les 20 h, baixar corrents a casa amb la bicicleta, sopar amb la família i posar el meu fill a dormir. La clàssica i compartidíssima tirallonga de la pluriocupació que no troba fre, una riuada diària de gestos mecànics, d'intercanvis semiòtics, de desplaçaments i trobades, una marea que només baixa quan es fa fosc i esculls la letargia a la comunicació noctàmbula psicoactiva de les xarxes digitals. Pertanyem a una generació de gent que es dedica a la cultura en què el DIY (“fes-t’ho tu mateix”, que ha derivat en “fes el que puguis, autònom meu”) s’ha imposat a les clàssiques estructures (sindicats, gremis, administració pública, empresa familiar…) que, al seu torn, s’han fet més pesades i menys resolutives (la sobreburocratització del treball és un malestar compartit). Les interfícies digitals i els seus infoestímuls estan dissenyats per mantenir-nos ocupades atenent a múltiples missatges a totes hores. Les notificacions de les xarxes, les actualitzacions o els avisos del Gmail del temps que fa que has rebut un correu i no has respost el missatge, són només alguns dels indicadors que cartografien un ecosistema mediàtic basat en la dada i la velocitat. Aquest disseny no està fet per fer-nos la vida més fàcil, sinó perquè estiguem més pendents de les interfícies i generem més dades. La lògica és purament extractivista. Aquest ecosistema mediàtic, laboral i relacional ha fet que cada individu hagi no només d’especialitzar-se en el fer i en el saber, sinó també en el representar: cadascú acaba sent el cap de màrqueting de la seva pròpia imatge público-privada. Però curiosament aquesta segona funció afecta de manera diferent homes i dones, com ja ens explicava John Berger a Maneres de mirar quan deia, des de la crítica cultural, que tradicionalment els homes actuen i les dones apareixen, i en aquest aparèixer es converteixen en qui jutja i qui és jutjada, oferta a la permanent mirada escrutadora dels altres i a la seva pròpia mirada, una mirada sovint expropiada que encarna totes les convencions –pressions– socials heretades.\nAvui llegia uns comentaris de les escriptores Luna Miguel, María Sánchez i Míriam Hatibi. Són de la mateixa generació (de 28 a 32 anys), feministes, compromeses i amb forta presència a les xarxes socials. Per motius diferents em semblen tres dones sensibles i valentes. Luna Miguel explicava públicament que un/a professor/a d'institut havia convidat “irònicament” els seus estudiants a contactar amb l’escriptora per apujar la nota. La conseqüència va ser un desbordament de missatges directes i una resposta brusca de la professora que li deia “Gracias de todas formas por tu no acercamiento a los lectores”. Missatge que es repetia, amb variacions, en els comentaris al post de l’escriptora, tots de caire paternalista i protagonitzats per homes. Luna Miguel feia èmfasi en el consentiment, en el fet que publicar a les xarxes socials o compartir algun aspecte íntim en un moment determinat no implica que tothom pugui accedir a la teva intimitat sempre que ho desitgi. Citava Un ensayo sobre la epidemia de la ansiedad d’Olivia Sudjic, un títol molt en sintonia amb el comentari de Hatibi, que recuperava el tema del burnout, aquell moment d’esgotament total en què ni el cos ni el cap ja et responen. Per la seva banda, María Sánchez indicava que és com si “nosaltres” (un nosaltres femení) haguéssim d’estar sempre “disposades, amables i sotmeses, i tot de manera immediata”. Aquest component de gènere feia diana; aquesta “disposició” és una actualització de la dominació masculina escenificada per la moral burgesa que encunya una coreografia de bones i males formes, de modals femenins aprovables o reprovables, depenent de l’ocasió.\nReclamar una política del temps alternativa és imprescindible, una sobirania temporal necessària per gaudir de la vida\nAquests tres casos representen una situació força generalitzada en el món de la cultura, on es mescla l’extractivisme cognitiu (“No soy un avatar, un conjunto de preferencias, ni una fuerza cognitiva blanda; soy carnosa y porosa”, diu Jenny Odell citada per Sánchez), amb l’edatisme i el component de gènere. És a dir, és la situació que viuen moltes dones que estan en el pic de la seva vitalitat biològica i productiva (dels vint-i-escaig als quaranta-llargs) i que han de saber lluitar alhora amb les exigències, la precarietat, el paternalisme i les microviolències. Més que una habitació pròpia amb sostre de vidre, la imatge és la de la gàbia de les feres. Ho fan professors, estudiants, la premsa tradicional, els mitjans digitals, els emprenedors... Tots demanen, a totes hores, continguts i bones maneres, aquesta disponibilitat immediata sota l’espasa de Dàmocles d’un pacte social no escrit que assumeix un biaix de gènere i d’edat i que es pot resumir amb frases com: “Si no col·labores ets una maleducada”, “No existeixes”, “Deixaran de tenir-te en compte”, “No vals res”, “Ets mala persona” o \"Desnaturalitzada” (aquesta me la va dir un senyor important de la cultura). I així van apareixent arreu pares renyaires amb una ambigüitat de to que fa indistingible el sermó de la lascívia. És un mantra que es perfila en les reaccions abruptes dels sol·licitants, en les respostes amenaçadores o alliçonadores de les xarxes socials, però també sura en l’aire a través de l’educació i d’un llegat històric que ens ha imprès a les dones una inclinació pseudoinstintiva cap a la cura i l’atenció als altres. No sé si aquesta inclinació al servilisme és natural o profundament adquirida, però hi és com una urpa ben afilada. Quan aquesta inclinació s’estableix com un mandat social, com una norma feta llei, esdevé una forma de tirania i l’urpa es clava en la dona gentil i la destrossa. Quan la inclinació cap a l’altre és voluntària i genera reciprocitats i complicitats, aquesta urpa ens fa més fortes, és columna i traç.\nHa arribat el moment en què reclamar una política del temps alternativa (com ens deia Judy Wajcman fa uns anys) és imprescindible, una sobirania temporal necessària per gaudir de la vida i per instal·lar-nos en el desig (com es pot desitjar sense temps?). El segon element a resoldre és el biaix de gènere: fer-nos nostre, urbi et orbi, el “no és no” o el “preferiria no fer-ho” de Bartleby. La majoria de les dones feministes d’aquesta generació han llegit Sarah Ahmed i la seva descripció de la feminista killjoy, és a dir, de l’esgarriacries que no intenta complaure ningú i que no vacil·la a l'hora de denunciar qualsevol situació d’abús de poder. Però per què costa tant portar-ho a la pràctica? Si escric això és des de la sororitat esgarriacries, des d’una aplicació del “no és no” a les males praxis laborals. Que el cor del “preferiria no fer-ho” s’escampi, perquè som moltes.\nIngrid Guardiola és investigadora cultural, professora de la UdG i realitzadora.\n","author":"Ingrid Guardiola","date":1619128800000,"title":"Opinió Preferiria no fer-ho"},{"href":"https://www.ara.cat/societat/canvi-climatic/cimera/neutralitat-carboni-xina-nancy-quian_129_4168347.html","hash":"02c79389","content":"\nNancy Qian\n01/11/2021\nLa neutralitat de carboni a la Xina\n5 min\nUn home transportant ampolles de plàstic perquè siguin reciclades a Pequín.\nLINTAO ZHANG / GETTY\nEl compromís de Pequín d'aconseguir la neutralitat de carboni abans del 2060, recollit ara en el 14è Pla Quinquennal, s'ha rebut amb entusiasme a tot el món. Si el gegant asiàtic se’n surt, podria rebaixar tot sol les temperatures globals en 0,25 graus centígrads en relació amb l’augment previst. Però ¿aquest pla és realista?\nAconseguir la neutralitat de carboni és un desafiament enorme per a qualsevol país, sobretot si es tracta d’una gran economia en desenvolupament. El problema té dos vessants: reduir les activitats econòmiques que emeten gasos d'efecte hivernacle i generar menys emissions, ja sigui mitjançant accions de compensació, com la reforestació, o bé substituint els combustibles fòssils per fonts d'energies renovables.\nEn el cas de la Xina, és poc probable que disminueixin les activitats econòmiques que emeten gasos d’efecte hivernacle. És un país de renda mitjana amb 1.400 milions d’habitants, la meitat aproximada dels quals viuen amb uns ingressos iguals o inferiors als de l'Àfrica subsahariana. Encara que es desenvolupin els sectors d'alta tecnologia (un dels objectius del nou pla quinquennal), hi haurà centenars de milions de persones que hauran de treballar en àmbits que consumeixen una gran quantitat d’energia, com ara la fabricació de productes manufacturats.\nA més, tot i que la Xina no creixerà tan de pressa com durant la primera dècada d’aquest segle, el consum d'energia per a ús domèstic continuarà pujant perquè augmentarà la demanda energètica per als automòbils i els electrodomèstics típics de la població de renda mitjana. El 2020 a la Xina hi havia 281 milions de cotxes (204 per cada 1.000 habitants), enfront dels 279 milions (816 per cada 1.000 habitants) dels Estats Units i els 78,9 milions (649 per cada 1.000 habitants) del Japó. Si el percentatge de propietaris xinesos de cotxes iguala el dels EUA o el Japó, el nombre de cotxes es triplicarà.\nÉs cert que, segons tots els càlculs, el 2065 la població xinesa haurà baixat per sota de 1.200 milions d’habitants. Tot i així, el consum energètic total continuarà sent elevat. Si fem comparacions, el 2019 els nord-americans van consumir 26.291 terawatts hora (TWh) per any amb una població de 328,2 milions d’habitants, mentre que els japonesos van consumir un total de 5.187 TWh per any amb una població de 126,3 milions. Si els 1.200 milions de xinesos del 2065 es dediquessin a les mateixes activitats que practiquen avui els seus homòlegs més rics, consumirien entre 48.050 TWh (si es comportessin com els japonesos) i 93.725 TWh (si es comportessin com els nord-americans) per any.\nLa capacitat de Pequín per introduir progressivament fonts d'energia renovable és força prometedora\nEn canvi, la capacitat de Pequín per introduir progressivament fonts d'energia renovable és força prometedora. El país ja ha fet enormes inversions en la construcció d'un sistema de transport públic que no consumeix combustibles fòssils, i avança amb determinació i rapidesa en el camp, ara en expansió, dels vehicles elèctrics. La gran incògnita és si serà capaç de generar prou energia per satisfer totes les seves necessitats d’ús domèstic i industrial sense recórrer als combustibles fòssils.\nHi ha indicis positius en aquest sentit. El nou Pla Quinquennal té com a objectiu fer arribar, abans del 2030, la contribució de l'energia eòlica, hidroelèctrica i solar al 25% del mix energètic, una xifra superior al 15% de l'anterior pla. Per bé que és un objectiu ambiciós, els últims avenços tecnològics fan pensar que és clarament factible.\nPer exemple, els recursos solars, eòlics i hidroelèctrics de la Xina es concentren a les províncies occidentals, però la major part del consum d'electricitat es produeix a les zones costaneres orientals; per això, la ineficàcia de la transmissió d'electricitat a llarga distància limitava abans el potencial de les renovables. Però després de fer grans inversions per resoldre aquest problema, els xinesos s’han convertit en experts en la transmissió d'electricitat de voltatge ultraalt, que permet que aquesta electricitat es mogui per tot el país a baix cost. Aquesta tecnologia avançada és ara fonamental per al nou pla d'infraestructures del govern, que aspira a transformar l'estructura del sector energètic durant els pròxims cinc anys.\nUna altra font d'energia renovable és la nuclear. Actualment la Xina té 50 reactors en funcionament, que representen el 4% del total de l'electricitat generada. N’estan construint 18 més, amb la previsió d’augmentar aquest percentatge fins al voltant del 6%. Des del 2016, les autoritats xineses han aprovat entre 6 i 8 nous reactors per any, un ritme que portaria a un total d’uns 350 el 2060.\nUn home treballa amb carbó a Shenyang, a la província de Liaoning, a la Xina.\nSHENG LI / REUTERS\nSi vol que l'energia nuclear substitueixi el carbó, que representa el 66% del mix elèctric, la Xina haurà de construir més de 500 reactors abans del 2060. I si les seves necessitats energètiques es dupliquen, haurà de construir uns 1.000 reactors més, amb la qual cosa la ràtio reactor/població s’assemblaria a la francesa, on 56 centrals produeixen el 70% de l'energia que consumeixen els seus 67 milions d'habitants.\nLa construcció de 1.000 reactors més en 40 anys pot semblar impossible des del punt de vista econòmic i logístic. Però probablement no ho és per a la Xina, que ja ha transformat altres tipus d'infraestructures en un període semblant. Per exemple, entre el 1988 i el 2019, va ampliar la xarxa nacional d’autopistes nacionals, que va passar d'uns 35.000 quilòmetres a 161.000, més que als EUA. \nLa Xina també té menys limitacions davant del gran problema que afronten la majoria de països a l'hora de construir reactors nuclears: la por de la població. Després de la catàstrofe de Fukushima al Japó el 2011, Alemanya va decidir abandonar l'energia nuclear, tot i que representava el 29% del seu mix energètic (el 2014). Igualment, després de la fusió parcial del nucli a la central de Three Mile Island el 1979, gairebé es va aturar la construcció de noves centrals nuclears als EUA. L'energia nuclear representa ara el 20% del mix energètic dels Estats Units i continua trobant una forta resistència per part de l’aliança –força inusual– entre el sector dels combustibles fòssils i les organitzacions ecologistes.\nTot i així, entre la comunitat científica impera el consens que l'energia nuclear és alhora rendible i respectuosa amb el medi ambient. Els nous reactors de tercera generació són molt més segurs i eficients que els de la primera, relacionats amb incidents com el de Txernòbil, i les conseqüències d'un accident o d'un atemptat terrorista serien comparables a les de molts altres riscos habituals que donem per descomptats. Per aconseguir els seus objectius de descarbonització, la Xina pot cenyir-se a les dades en lloc de cedir als grups de pressió.\nSí, la política interna xinesa encara podria comportar alguns obstacles, sobretot si la inestabilitat a les regions occidentals frustra el creixement de l'energia eòlica, hidroelèctrica i solar. Però el govern té més marge polític de maniobra que els d'altres potències a l'hora d'imposar les seves preferències.\nSi Pequín pot construir entre 350 i 1.000 reactors nuclears segurs, crearà una cadena de subministrament de producció massiva capaç d’oferir a altres països –sobretot a economies de renda mitjana, com l'Índia, Indonèsia i Mèxic– les mateixes tecnologies a un preu més baix.\nEn resum, els fets afavoreixen l'ambiciós objectiu xinès d'aconseguir la neutralitat de carboni abans del 2060. El món sencer es beneficiarà d’aquest èxit. \nCopyright Project Syndicate\nNancy Qian és economista\n","author":"Nancy Qian","date":1635721200000,"title":"Opinió La neutralitat de carboni a la Xina"},{"href":"https://www.ara.cat/opinio/gran-dimissio-canviara-treball-abigail-susik_129_4211507.html","hash":"03f04705","content":"\nAbigail Susik\n13/12/2021\nLa Gran Dimissió canviarà el treball?\n4 min\nLa Gran Dimissió canviarà el treball?\nGetty\nLa Gran Dimisisió –com s’anomena el fenomen que aquest any ha portat molts nord-americans a abandonar la feina a un ritme rècord– va arribar al punt àlgid a l'agost, quan 4,3 milions de ciutadans, gairebé el 3% de la població activa, van plegar de la feina. Els analistes preveuen que a curt termini la situació no millorarà gaire; segons els pronòstics, els pròxims mesos hi haurà un llarg període d’escassetat de mà d'obra, cosa que agreujarà les demores en la cadena de subministrament.\nPer què hi ha tanta gent que plega de la feina? Potser, en part, perquè no necessiten els diners a conseqüència dels anomenats xecs d'estímul concedits pel govern federal, de la suspensió dels pagaments dels crèdits estudiantils o de mesos de contenció de la despesa privada. I en part també perquè la gent pateix per la seguretat al lloc de treball en un país on la població vacunada no arriba al 60%.\nPerò també pot ser que la Gran Dimissió sigui una mena de vaga laboral espontània i informal: una petició col·lectiva dels treballadors, que exigeixen uns augments de sou substancials i altres prestacions després de dècades de congelació i rebaixes salarials. Si és aquest el cas i ens fixem en la història, la Gran Dimissió podria ser el començament d'una important transformació de les condicions de treball als EUA.\nAls anys 20 centenars de milers de treballadors francesos van organitzar una sèrie de “grans dimissions” a tot el país en forma d’aturades, alentiments, vagues\nRecordem la situació a França a les primeres dècades del segle XX. Durant la Primera Guerra Mundial, al país es va viure un greu dèficit de mà d’obra perquè va augmentar la producció industrial però, en canvi, va baixar l'oferta de treballadors assalariats (a conseqüència de la mobilització de tropes). Quan va acabar la guerra, la pandèmia de la grip del 1918 va reduir encara més la població activa. El 1920, quan la pandèmia va començar a minvar, encara persistia la falta de mà d'obra, a causa sobretot de l’elevadíssim nombre de morts que es van cobrar la guerra i la “grip espanyola”, i també del baix índex de natalitat.\nEl primer ministre Georges Clemenceau va intentar resoldre la falta de mà d'obra facilitant la immigració a França de treballadors –majoritàriament homes– i animant les dones franceses i els joves a incorporar-se o reincorporar-se a la població activa. Gràcies a aquesta afluència de treballadors, molts empresaris van poder mantenir els salaris baixos, tot i el dèficit generalitzat, cosa que al seu torn va atiar el ressentiment dels treballadors i va desembocar en un període de vagues generals i salvatges a tot França entre el 1917 i el període immediatament posterior a la pandèmia.\nCentenars de milers de treballadors francesos van organitzar una sèrie de “grans dimissions” a tot el país en forma d’aturades, alentiments de les cadenes de muntatge, vagues organitzades pels sindicats i altres accions destinades a pressionar els empresaris. L'atur voluntari –l’abandó deliberat del mercat laboral durant llargs períodes– també va ser una estratègia eficaç, per bé que menys habitual.\nEn els períodes de falta de mà d’obra, els treballadors tenen una capacitat d’influència considerable\nAl final, aquests actes de protesta a gran escala i la negativa a treballar es van traduir en un important canvi en la legislació laboral i, en alguns casos, en uns salaris més elevats. El 1919, per sufocar els aldarulls a l’època d’inflació accelerada posterior a la postguerra i per frenar l’entusiasme creixent pel comunisme, Clemenceau va promulgar, uns 20 anys abans que els Estats Units, la jornada laboral de vuit hores i la setmana laboral de 40. Aquestes millores no van resoldre tots els problemes, perquè al llarg de la dècada següent l’empresariat va intentar minar aquestes mesures, però els treballadors francesos van saber aprofitar la falta de mà d'obra com a catalitzador i com a eina primordial de negociació per aconseguir millors condicions laborals i salarials.\nSi, com molts sospiten, la falta de mà d'obra del 2021 expressa en part la insatisfacció generalitzada dels treballadors, l'exemple francès és encoratjador. Demostra que, en els períodes de falta de mà d’obra, els treballadors tenen una capacitat d’influència considerable per aconseguir importants canvis en els salaris, la legislació laboral i les condicions de treball.\nPerò, a diferència del que va passar a França fa un segle, l’actual escassetat potser no serà temporal. És possible, doncs, que els treballadors nord-americans tinguin encara més capacitat d’influència en el futur a causa del ràpid envelliment de la població activa i la impressionant caiguda de la natalitat durant la pandèmia del coronavirus.\nPotser caldran canvis més radicals per atreure els treballadors: més salari mínim, més dies de vacances pagades, una setmana laboral més curta...\n¿Les empreses continuaran cobrint les vacants a partir de les borses de treball per a adolescents i gent gran, i estalviant personal amb tecnologia com la intel·ligència artificial i els robots? ¿O els Estats Units seguiran el guió de la França de la Primera Guerra Mundial i facilitaran l’entrada de més immigració per resoldre els problemes de falta de mà d’obra a llarg termini?\nEncara que l’empresariat sigui capaç de mitigar aquesta escassetat, el sentiment antitreball i l'atur voluntari cada vegada més generalitzats entre la Generació Z fan pensar que les característiques de l’ocupació continuaran canviant. Durant la Gran Dimissió, els empresaris han aconseguit retenir alguns obrers i administratius amb augments salarials, horaris flexibles i opcions de teletreball. Si continua l’escassetat, potser caldran canvis més radicals per atreure els treballadors: l’augment del salari mínim, més dies de vacances pagades, la implantació formal d'una setmana laboral més curta...\nAbigail Susik és professora a la Willamette University\n","author":"Abigail Susik","date":1639350000000,"title":"Opinió La Gran Dimissió canviarà el treball?"},{"href":"https://www.ara.cat/opinio/irrupcio-politica-l-espanya-buidada_129_4209784.html","hash":"057adb8e","content":"\nGemma Ubasart\n11/12/2021\nLa irrupció política de l’Espanya buidada\n3 min\nLa irrupció política de l’Espanya buidada\nXavier Bertral\nNo anava a Madrid des d’abans de la pandèmia. Aprofitant que participava en l’acte de presentació del cicle Catalunya-Espanya, del conflicte al diàleg i la negociació política?, organitzat per la Delegació de la Generalitat, m’hi vaig quedar tres dies visitant amistats i coneguts. El que més em va sorprendre va ser el fet que entre sectors progressistes i liberals de la capital del regne pesa de manera generalitzada la convicció que PP i Vox sumaran l’absoluta. Aquest mal auguri s’explica per dos factors. El primer, les enquestes. Els digitals de dretes van publicant (pseudo)dades dia sí dia també que acaben construint un cert imaginari de victòria. A més, la devaluació de la credibilitat del CIS en mans de la presidència de Tezanos dificulta calibrar la temperatura real de l’opinió pública. El segon, els ànims. La popularitat de Díaz Ayuso i l’efectivitat política de Vox generen un cert sentiment d’incomprensió i desesperança.\nEn aquests moments, però, diria que estan equivocats (i espero no equivocar-me jo), per una simple raó: Madrid no és Espanya. El 2021 la mirada des del centre radial és una de les més esbiaixades de l’Estat. Partits i mitjans de comunicació, cada cop més madrilenyitzats, acaben conformant un ecosistema propi. Però no tot són batalles bipartidistes en la vida política espanyola, operen altres eixos i altres actors més enllà de la M-40. En aquest sentit, cal dir que s’identifiquen com a mínim dos vectors polítics, vinculats amb la qüestió territorial, que tenen i poden acabar tenint importants efectes electorals i/o de conformació de majories. El primer vector ja el coneixem. L’encara no resolució de la crisi catalana i l’existència de Vox com a aliat indispensable del PP per arribar al govern invalida l’opció dels blaus de cercar aliats en els nacionalismes perifèrics. Difícilment Casado serà l’Aznar que va aconseguir suport de CiU, PNB i CC a la investidura del 1996, i fins i tot de CiU i CC el 2000 de la majoria absoluta. El segon vector és la principal incògnita de la propera contesa electoral: l’articulació electoral de l’Espanya buidada.\nEl sistema electoral imposat per la UCD pre-Constitució, paradoxalment pensat per reforçar els dos primers partits estatals i per introduir un cert biaix conservador, ara pot acabar tenint uns efectes inversos. Sota l’estela de Terol Existeix (TE), podrien reproduir-se experiències similars en diverses províncies de l’Estat i acabar articulant-se en una plataforma comuna. Obtenir bons resultats electorals en unes províncies on l’escó és relativament “econòmic” seria el primer objectiu. Alguns han posat sobre la taula la dificultat d’articular un projecte electoral sense posicionar-se en el tradicional eix esquerra-dreta. No considero que sigui el més problemàtic. De fet, pot ser-ne un punt fort. Si saben construir el seu propi marc discursiu, centrant el relat en el model de desenvolupament del país, i, vinculat a això, en el de distribució de recursos i infraestructura, la irrupció pot ser impactant. Ara bé, no tot és mecànic ni automàtic en iniciatives d’aquest tipus. El repte més complicat serà la construcció del subjecte a cada província. La potencialitat de TE, per exemple, es troba en el fort caràcter localista de la iniciativa i l’existència d’actius lideratges del territori amb capacitat de teixir transversalitats socials; en articular-se sobre xarxes cuinades a foc lent i amb personalitat pròpia. Així doncs, la pluralitat i diversitat intra i entre iniciatives provincials no hauria de ser vista com un problema, sinó precisament al contrari, com un valor afegit i el que pot suposar en termes de rendiment electoral.\nPer aquesta capacitat de posar l’eix territorial en disputa, l’articulació electoral de l’Espanya buidada podria restar prioritàriament vots a PP i PSOE, els dos partits que es reparteixen gran part dels escons d’aquestes circumscripcions. A més d’arrossegar sufragis d’altres partits que difícilment obtindrien representació i de l’abstenció. Ara bé, malgrat aquest drenatge central del bipartidisme, els conservadors podrien ser els més perjudicats, per un doble motiu. El primer: com més triomfa Ayuso a Madrid i al PP, més desafecció genera en l’electorat conservador de l’Espanya buidada. La realitat que denuncien des del Congrés per boca de Guitarte no és gaire allunyada de la Madrid xucladora que assenyalava Pasqual Maragall amb el seu conegut article del 2002 titulat “Madrid se va ”. El segon motiu: un cop elegits, els diputats i les diputades d’aquestes formacions difícilment decantaran un govern PP-Vox, pel model territorial pel qual aposten quan van en parella. Caldrà estar atentes a l’evolució d’aquestes candidatures: aquí hi podria haver la clau de volta de les properes eleccions a l’Estat. En un proper article analitzarem les implicacions d’aquest nou fenomen en l’escenari català.\n","author":"Gemma Ubasart","date":1639177200000,"title":"Opinió La irrupció política de l’Espanya buidada"},{"href":"https://www.ara.cat/opinio/partida-audiovisual-catala-juga-casa-omnium_129_4220490.html","hash":"07d397e1","author":"","date":1641405517263,"content":"\n22/12/2021\nLa partida per l’audiovisual en català també es juga a casa\n4 min\nUn atleta en una cursa de tanques\nGetty\nLeer en castellano\nFa molts anys que treballem i lluitem per poder viure plenament en català. Hem aconseguit fites inimaginables com a país, tot i tenir davant governs de l’Estat que ens han posat i ens seguiran posant bastons a les rodes, amb l’únic objectiu de fer de la nostra llengua una llengua minoritzada. A la dècada dels 80, la Corporació Catalana de Ràdio i Televisió va fer entrar el català a tots els menjadors de casa. Tothom tenia televisor i es va fer una feina excel·lent a l’hora de produir, triar i doblar al català continguts audiovisuals que enganxarien tots els públics a la pantalla sota una mateixa llengua. De retruc, el català esdevenia idioma de socialització, de joc, de carrer, d’aventura i de vida; un idioma, al cap i a la fi, d’imaginari compartit i útil. Aquest èxit de país, però, lluny d’actualitzar-se, s’ha anat dissolent amb el pas del temps. Malauradament, ja fa molts anys que l’audiovisual en català és el convidat de pedra d’un arraconament lingüístic que afecta sobretot joves i nouvinguts, incapaços de trobar prou oferta per tal de prendre-la com a referència d’ús lingüístic i inspiració creativa. Hem perdut pistonada, i la falta de referents que parlin català a la televisió, a les xarxes socials i als videojocs està fent accelerar la caiguda de l’ús del català. Les dades són demolidores: només un 3% de l’alumnat de 4t d’ESO consumeix sempre o sobretot continguts audiovisuals en català.\nEns cal màxima fermesa davant el govern espanyol perquè la nova llei de l’audiovisual sigui clara i eficaç. No és cap nimietat. Però des de Catalunya també tenim molta feina per fer: la partida per l’audiovisual català i en català també es juga a casa.\nD’una banda, cal fer emergir nou contingut atractiu i de qualitat. De l’altra, actualitzar la manera com hi accedim\nLa fragmentació de canals que va portar la TDT, que en una primera etapa es va gestionar amb força èxit mitjançant l’obertura de nous canals com el 3/24 o el 3XL i, més tard, l’eclosió de les xarxes socials i les plataformes de streaming han comportat grans canvis en els hàbits de consum audiovisual. El tancament dels canals infantil i juvenil en època de retallades ha escapçat l’imaginari compartit i en català de les noves generacions. El diagnòstic és clar i la recepta també: cal rellançar urgentment la Corporació Catalana de Mitjans Audiovisuals. És una eina potentíssima, però li cal una injecció notable de finançament. En 10 anys, el pressupost de la CCMA ha minvat de gairebé 100 milions d’euros. Són necessaris més diners i també uns objectius actualitzats.\nCom queda el català en la nova llei audiovisual?\nL’espectador tipus de TV3 ja no és intergeneracional: ha envellit i no hi ha hagut relleu. Hem de ser capaços d’arribar a nous públics. Això comporta tornar a dibuixar noves estratègies i apostar també per nous perfils professionals. La producció de ficció en català hauria de tornar a ser una de les raons de ser de la Corporació: programes, sèries, animació i pel·lícules per a totes les edats i perfils que posin la indústria a treballar. No caiguem en catastrofismes: tenim un gran potencial com a país per crear contingut audiovisual d’èxit. Quan hem tingut els mitjans i hi hem apostat, ho hem fet amb nota. Hem de poder fer més Crims, Merlí, Les de l’hoquei..., hem de poder invertir més en una indústria clau per a la cohesió social del país. No és qüestió de mirar enrere amb nostàlgia, però sí com a aprenentatge. La reemissió d’icones generacionals com Bola de drac o el Dr. Slump no serviran per atreure nou públic infantil i juvenil, però ens cal emmirallar-nos en aquell èxit col·lectiu i apostar novament per produir i comprar sèries i dibuixos emergents i amb potencial, doblar-los al català i fer-los arribar al públic a través dels nous canals de consum. El 3XL, que va ser durant 12 anys l’espai juvenil de la Televisió de Catalunya, va ser un dels grans sacrificats de la crisi econòmica de la primera dècada dels 2000 i des de la seva desaparició, l’any 2012, res ni ningú li ha agafat el relleu.\nSense una partida pressupostària digna per a la CCMA, no serà possible reactivar l'ús social del català\nTenim davant, doncs, un terreny de joc doble, i cal actuar-hi en paral·lel. D’una banda, fer emergir nou contingut atractiu i de qualitat. De l’altra, actualitzar la manera com hi accedim. El públic d’avui dia ja no és un consumidor estàtic en el temps i en l’espai. Per començar, els continguts han d’estar pensats per a l’era multiplataforma i han de viatjar més enllà de la tradicional pantalla de televisió, que encara és rellevant però que ha de viure dins d’un ecosistema digital molt més treballat, tant en apps pròpies (que haurien de tenir la disposició visual i la tecnologia de recomanació de continguts que tenen les plataformes internacionals com Netflix i companyia) com en la seva presència a YouTube i a les xarxes socials actuals i futures.\nEl repte és de grans dimensions. Cal un cop de timó per revertir la situació, rejovenir l’espectador mitjà de TV3 i, a la vegada, fer que l'ecosistema audiovisual en català desperti interès entre els nouvinguts. Els mitjans públics són una de les eines més preuades que tenim per reactivar l’ús social del català i sense una partida pressupostària digna per a la Corporació no serà possible: cal dotar de més pressupost la CCMA per tal de començar amb urgència una nova era, ara que finalment s'ha arribat a un acord per renovar-ne el consell de govern. És a les nostres mans tornar a fer del català la llengua comuna i de referència per a tothom, molt especialment per als infants, per als joves i per als nouvinguts. Cal tornar a prioritzar la llengua que ens vertebra i cohesiona com a poble sense diferenciar d’on venim ni cap on anem. No deixem passar més temps.\nSignen aquest article Jordi Cuixart, Joan Granados Duran, Roger Loppacher i Crehuet, Joan Majó, Enric Marín, Miquel Puig, Núria Tió, Imma Tubella, Jordi Vilajoana i Rovira, i Vicenç Villatoro i Lamolla\n","title":"Opinió La partida per l’audiovisual en català també es juga a casa"},{"href":"https://www.ara.cat/opinio/nacio-nacions_129_4196118.html","hash":"083ec6c6","content":"\nAlfredo Pastor\n27/11/2021\nNació de nacions?\n3 min\nLeer en castellano\nSom a l’estranger. Si a un natural de Mèrida li pregunten per la seva nacionalitat, contestarà: “Espanyol”. Si és natural de Girona, és molt probable que contesti: “Català”. Recorrent països com Suïssa, Àustria o Noruega és fàcil veure, al jardí de les cases, un pal amb la bandera nacional. També és freqüent veure la senyera a Catalunya; a la resta d’Espanya la rojigualda sol veure’s només en estancs i casernes. Els segadors es canta en molts actes populars. A l’himne nacional espanyol no li van posar lletra fins fa poc; ningú no el canta. Un observador vingut d’un altre planeta podria deduir que Catalunya és una nació i Espanya no.\nPerò no cal anar a Mart per sentir aquesta mateixa opinió. L’historiador Henry Kamen, poc sospitós d’independentista, pren nota del fracàs dels governs d’Espanya en els intents per construir una identitat com a nació. El resultat és que, per a molts, la casa, el poble, la província i el regne continuen sent les comunitats naturals. Com va dir en una ocasió Pasqual Maragall, “Catalunya és una realitat, Espanya un projecte”.\nAixò és així si considerem la nació com a element bàsic de la construcció d’un país, però la cosa canvia si parlem d’estats. D’una banda, el terme nació, diuen els entesos, no té eficàcia jurídica. Fins i tot sembla difícil posar-se d’acord sobre una definició precisa del concepte, cosa que no vol dir que la nació no existeixi: com hem vist més amunt, se la reconeix quan se la veu. De l’altra, en canvi, un estat és un ens identificable: se’l defineix per unes fronteres, unes lleis fonamentals, unes institucions que les redacten i d’altres que les apliquen, un exèrcit que el defensa, i per la seva pertinença al club dels altres estats. No hi ha dubte que Espanya és un estat, i que Catalunya no. Ens trobem així amb una nació sense estat que forma part d’un estat sense nació.\nSi qualifiquem aquesta situació d’anòmala, caldrà admetre que l’anomalia ve més del costat espanyol que del català: el procés de reunir i cultivar els elements propis d’una nació moderna -la industrialització, la societat burgesa, la història romàntica, la cultura i la llengua- va ser una cosa natural, no fruit d’una imposició externa; Catalunya va seguir el camí emprès per altres països europeus que van constituir les nacions estat al segle XIX. Per contra, Kamen observa com, en el cas de la resta d’Espanya, i en particular dels seus successius governs centrals, hi va haver poc interès per consolidar una identitat nacional per a tots els espanyols. La vella trilogia “sarsuela, toros i flamenc” -tòpics que, més que senyals d’identitat, haurien de ser part de la nostra llegenda negra, i que ocupen un lloc de preferència en l’imaginari europeu-és aliena a gairebé tot Espanya. Els intents per “espanyolitzar”, des de les Corts de Cadis fins a operacions comercials com la recent campanya de la Marca Espanya, lluny d’unir, han tendit a dividir els espanyols.\nAquesta anomalia no ha de ser eterna. Els fets s’han encarregat d’anar-la reduint, perquè la disparitat entre les regions d’Espanya s’ha anat reduint, i s’han anat acostant les unes a les altres: ni Catalunya és la Llombardia, ni Extremadura és Sicília. I també perquè l’estat de les autonomies, alhora que ha afavorit el desenvolupament econòmic de les regions menys avançades, els ha anat concedint un marge considerable de poder polític: l’Espanya d’avui s’assembla molt a un estat federal, i Catalunya a un dels seus estats.\nPerò ningú no sembla estar satisfet amb la situació. Per posar-hi remei, el professor Joseph H.H. Weiler, en un magnífic article, “Qui tem una nació de nacions?” (2019), proposa modificar l’article 1 de la Constitució per reconèixer-hi que Espanya és “una monarquia parlamentària i un estat indivisible […] compost per una nació de nacions”. Weiler reconeix que la proposta no agradarà a ningú: els catalans rebutjaran la nació de nacions, i els que s’anomenen a ells mateixos constitucionalistes recelaran de la nació de nacions. Tot i això, la proposta presenta, per a Catalunya en conjunt, un gran avantatge: permet continuar considerant-la una nació, mentre que la ruta de la independència farà aflorar la realitat que una part massa gran de la seva població admetrà ser part d’una nació de nacions, però no d’un estat separat de la resta d’Espanya. Aquest fet fa semblar la proposta de Weiler una mica menys utòpica.\nAlfredo Pastor és professor emèrit de l'IESE.\n","author":"Alfredo Pastor","date":1637967600000,"title":"Opinió Nació de nacions?"},{"href":"https://www.ara.cat/opinio/ciclistes-paries-joan-b-culla_129_4229869.html","hash":"0e7dfef5","content":"\nJoan B. Culla\n03/01/2022\nO ciclistes, o pàries\n4 min\nCiclistes i cotxes circulant pel mateix carrer.\nGETTY\nI qui diu ciclistes, diu patinadors, o usuaris de qualsevol altre dels vehicles que configuren l’anomenada “nova mobilitat personal”. Es tracta d’un fenomen generalitzat a l’Occident europeu i que ve de temps enrere; però, arran de la pandèmia, està protagonitzant també entre nosaltres una gran eclosió: em refereixo a la proliferació de carrils bici i, en paral·lel, a la penalització de l’automòbil privat i el menyspreu del vianant per part de les administracions locals.\nNaturalment, la coartada que protegeix aquestes polítiques és la lluita contra el canvi climàtic. Però el canvi climàtic és, com tothom sap, un fenomen global. I no hi ha notícia que ciutats com Copenhaguen, la Haia o Amsterdam –on fa un segle que moltíssimes persones es mouen en bicicleta– restin al marge de l’escalfament planetari que ens amenaça. D’altra banda, les superilles i totes les altres mesures de reducció de l’espai disponible per als cotxes no distingeixen entre un vehicle dièsel altament contaminant i un vehicle 100% elèctric que genera zero emissions. Per tant, més que de polítiques de preservació mediambiental, estem davant d’una guerra cultural contra el vehicle privat com a concepte, i d’una canonització entre ideològica i estètica (entre el sectarisme i la moda, vull dir) de bicicletes, patinets i tots els altres artefactes amb rodes que, amb el comportament anàrquic d’una part dels seus usuaris, amenacen diàriament –i en centenars de casos– la integritat o la vida dels vianants. Però que són rabiosament cool, això sí.\nA l’autoritat universitària l’únic que li interessa és posicionar-se en el costat “correcte” de la història i penjar-se la medalla 'verda', encara que la mesura adoptada sigui un estricte brindis al sol\nI, esclar, les modes resulten difícils d’esquivar. Fins i tot al campus de la Universitat Autònoma de Barcelona –un espai densament arbrat–, aquesta tardor passada l’autoritat competent va tallar a la circulació de vehicles l’Eix Central en nom de la lluita contra la contaminació. A un centenar de metres de la via tallada discorren la AP-7 i la B-30 amb desenes de milers de vehicles diaris, però a l’autoritat universitària l’únic que li interessa és posicionar-se en el costat “correcte” de la història i penjar-se la medalla verda, encara que la mesura adoptada sigui un estricte brindis al sol.\nUn dogmatisme similar ha manifestat darrerament el consistori de Sant Cugat del Vallès en entestar-se a voler fer passar carrils bici per llocs que no reuneixen les condicions per ser-ho. El resultat? A manca de més espai, tenim que els ciclistes han de recórrer longitudinalment les plataformes d’algunes parades de bus, o que s’ha fet passar el carril per a bicicletes a través d’una gran rotonda que  connecta la xarxa viària del municipi amb tres autopistes. A un pam –literalment– dels flamants carrils bici, però, hi ha voreres destrossades, escocells sense arbres convertits en papereres i brutícia generalitzada. I és que, a diferència dels ciclistes, els vianants no som un lobi ni estem de moda; som una massa amorfa (tothom és vianant, alguna vegada) i inarticulada sense capacitat de reivindicació.\nÉs públic i notori que els problemes de saturació viària a l’àrea barcelonina, els embussos matinals o vespertins que fan pujar els nivells de contaminació, són deguts a la insuficiència quantitativa i qualitativa de la xarxa de transport públic. Però, esclar, construir o perllongar una línia de metro o de Rodalies, crear noves línies d’autobús, etcètera, requereix inversions multimilionàries. En canvi, establir carrils bici costa, comparativament, quatre rals, i permet als alcaldes i regidors que ho decideixen mostrar-se en línia amb “l’esperit de l’època”, amb el zeitgeist, que en diuen els alemanys. \nA diferència dels ciclistes, els vianants no som un lobi ni estem de moda; som una massa amorfa i inarticulada sense capacitat de reivindicació\nI bé, si el zeitgeist empara i privilegia els ciclistes i similars davant tots els altres usuaris de l’espai públic, almenys el conjunt d’aquell col·lectiu podria correspondre-hi respectant les normes viàries i cíviques... o bé les autoritats podrien forçar aquest respecte. Ho dic perquè, movent-te a peu per Barcelona, resulta esgotador observar la quantitat de bicicletes o patinets que circulen en sentit contrari al del carril triat, que ho fan a velocitats superiors a les permeses, que corren per indrets explícitament prohibits, que no respecten els semàfors, que alternen carril bici, calçada i vorera a conveniència... En definitiva, que no compleixen altra llei que la de la selva. No generalitzo: dic que aquests comportaments són molt freqüents, i raríssimament sancionats. \nDurant la primera meitat del segle XX, la classe treballadora que habitava en barris com el Clot, Sant Andreu o el Poblenou, de desplaçar-se a l’Eixample o a Ciutat Vella encara en deia anar a Barcelona. S’hi anava poc, perquè la precarietat del sistema de transports públics i, sobretot, la modèstia de la renda disponible entre aquelles famílies obreres portava a fer vida de barri, a moure’s per uns carrers on no calia “mudar-se”, ni els comerços et temptaven amb ofertes de consum inabastables. I bé, quan sento alguns ideòlegs de l’actual govern municipal barceloní propugnar la ciutat dels quinze minuts, em pregunto si l’alcaldessa Colau ens voldria fer tornar a aquell temps resclosit de brasers, cinemes de barri, serials radiofònics i penellons que encara vaig conèixer al llarg de la meva infantesa.\nJoan B. Culla és historiador\n","author":"Joan B. Culla","date":1641164400000,"title":"Opinió O ciclistes, o pàries"},{"href":"https://www.ara.cat/opinio/ninis-microsoft-barcelona-liliana-arroyo_129_4119387.html","hash":"0f0f674c","content":"\nLiliana Arroyo Moliner\n17/09/2021\n'Ninis', Microsoft i Barcelona\n2 min\nLeer en castellano\nMentre escric aquestes línies sobre l’arribada de la unitat de R+D de Microsoft a Barcelona, tanquem una setmana en què han plogut els titulars que posen en entredit com ens vinculem a les xarxes i els entorns digitals. Ens preocupa, especialment, com poden afectar el desenvolupament personal i professional d’adolescents i joves. Des del cas d’un noi en tractament hospitalari motivat per un ús abusiu de Fortnite, fins als efectes que Instagram genera entre les noies amb baixa autoestima. Es posen de manifest les creixents diferències de gènere en els usos: ells a competir, elles a cosificar-se. Per si la tornada a l’escola estava poc farcida, ens posen damunt la taula un nou informe de l’OCDE amb dades alarmants sobre els índexs de repetició i la proporció de joves que ni estudien ni treballen arreu de l’Estat. Tot plegat m’obliga a aportar un dosi de realisme que desinfla l’aurèola lluminosa que suposa que una de les quatre grans tecnològiques aterri a casa nostra. Sota el prisma de la innovació, és una gran notícia, sobretot per a l’ecosistema tecnològic i l’administració. Tant l’Ajuntament, la Generalitat com el govern de l’Estat han situat la digitalització com un eix vertebrador de les seves agendes actuals i futures, cadascuna a la seva manera i amb accents particulars. Un anunci com aquest, en què una empresa tan rellevant en el panorama digital i econòmic alimenta la retòrica de la ciutat innovadora, és una bona ocasió per recordar que ja estàvem remant cap aquí. Certament un dels criteris que exposa Microsoft és que Barcelona és un pol d’atracció de talent on el sector tecnològic està en auge si mirem les dades sobre el nombre de persones que hi treballen, els centres d’investigació dedicats a intel·ligència artificial i les més d’un miler de start-ups en efervescència. He trobat a faltar la menció a la capital de l’humanisme tecnològic, en què el propòsit que regeix la innovació és posar les tecnologies al servei de les persones i no a la inversa.  \nSi baixem més al detall, estan buscant ubicació per a l’oficina i ja tenen una trentena de vacants publicades. Diuen que aspiren a captar talent d’arreu d’Europa. Provo d’imaginar-me les històries de qui acabi treballant-hi. Inevitablement m’apareixen molts rostres masculins continentals i de barris cosmopolites. Em pregunto quant talent local podran captar i visualitzo un cas de cervell fugat amb ganes de tornar a casa després de passar una dècada a les millors universitats dels Estats Units. Em venen imatges d’altres trajectòries possibles, fins que em pregunto què deu pensar algú de 23 anys que no estudia perquè ha vist massa amistats amb màster i sous indignes, i que tampoc treballa perquè les oportunitats laborals escassegen.  \nAmb tot el que hem llegit i sentit aquesta setmana i ara que ha començat el curs, sembla un bon moment per reflexionar com recosim les escletxes que conviuen silenciosament entre ninis, Microsoft i Barcelona.  \nLiliana Arroyo Moliner és doctora en sociologia, experta en transformació digital i impacte social, Esade\n","author":"Liliana Arroyo Moliner","date":1631829600000,"title":"Opinió 'Ninis', Microsoft i Barcelona"},{"href":"https://www.ara.cat/media/regal-d-aniversari-d-mundo-joan-carles_129_4231758.html","hash":"0f8e237e","content":"\nÀlex Gutiérrez\n05/01/2022\nUn regal d'aniversari d''El Mundo' per a Joan Carles\n2 min\nEls reis passen un dia abans per can Joan Carles, ja que el 5 de gener és el seu aniversari. Els diaris solien felicitar-lo amb alguna portada llepa, però últimament ja només li dispensaven carbó (a manca de petroli). Com que fer anys és anar rebaixant expectatives, les de l'emèrit consisteixen ara ja només en poder passar el que li quedi de vida en el país on va regnar, però allò de la dignitat. El Mundo, com a present, l'obsequiava amb una enquesta d'or, encens i mirra. \"La majoria vol que torni l'emèrit, però ja sense honors\", diu la portada, a compte d'una d'aquestes molt mal·leables enquestes. Un 61% es posiciona a favor del retorn però, dins d'aquest bloc, són minoria els que demanen que doni explicacions. Quan es creuen les dades amb les de record de vot, es fa palès que el tiquet de tornada l'avalen PP, Vox... i Ciutadans. A banda de demostrar, un cop més, que el suposat caràcter progressista o esquerranós dels taronges era un enganyifa, cal reconèixer al diari el mèrit d'haver trobat encara votants de Cs a qui preguntar. Ja veuran, la factura telefònica, aquest mes.\nJoan Carles I en una imatge d'arxiu.\nDaniel Perez / Getty\nL'editorial, per aquelles casualitats de la vida, demana justament el mateix que suggereix l'enquesta pagada pel diari: el retorn de Joan Carles, però amb una estirada d'orelles, que no es digui que a Espanya hi ha impunitat per als poderosos. El text és un festival d'eufemismes, com quan diu que no ha pogut venir \"per motius de diversa índole\" o que la seva reputació s'ha vist \"enterbolida\". Hi he trobat a faltar que digués \"por unos asuntillos\". Tot un regal, per bé que en el fons està tenyit d'un aire mortuori, ja que es nota que han activat l'operació de positivar el seu llegat, pel que pugui passar.\nPS. Pensant-hi millor, ja sé per què els Reis de l'Orient passen per casa de Joan Carles un dia abans que la resta. No venen en camell, sinó en AVE.  \n","author":"Àlex Gutiérrez","date":1641337200000,"title":"Un regal d'aniversari d''El Mundo' per a Joan Carles"},{"href":"https://www.ara.cat/privacitat.html","hash":"1249cbc4","content":"\nPolítica de privacitat\nAquesta és la política de privacitat aplicable als diferents portals web i apps (d’ara endavant, “els nostres portals”) de titularitat d’Edició de Premsa Periòdica Ara, SL; Edicions Periòdiques Ara-Balears, SL, i Ara.ad (ANISA), conegudes conjuntament com a “diari ARA” o “ARA”.Dades de contacte de l’ARA com a responsable del tractamentAra.cat (https://www.ara.cat) és un domini d’Edició de Premsa Periòdica Ara, SL (d’ara endavant, “ARA”), amb NIF B-65258261, inscrit al registre mercantil de la província de Barcelona (volum 41927, foli 165, full B-395911) i amb domicili al carrer Diputació 119 de Barcelona, 08015; telèfon 93 202 95 95, i adreça privacitat@ara.cat.Arabalears.cat (https://www.arabalears.cat) és un domini d’Edicions Periòdiques Ara-Balears, SL (d’ara endavant, “ARA Balears”), amb NIF B-57806762; domicili al carrer Tous i Maroto 8, 1r de Palma, 07001; telèfon 971 781 917, i adreça info@arabalears.cat, que edita el diari ARA Balears en multiplataforma, mitjançant el domini Arabalears.cat.Ara.ad (https://www.ara.ad) és un domini d’ANISA, amb NRT A707871V i domicili al carrer Príncep Benlloch 43 d’Andorra la Vella, mitjançant el domini ARA.ad.El nostre delegat de protecció de dadesPots contactar amb el delegat de protecció de dades a l’adreça de correu electrònic privacitat@ara.cat, per fer les consultes o demanar la informació que necessitis sobre el tractament de les teves dades personals.Finalitats del tractamentA l’ARA recollim i tractem dades personals per a les finalitats següents:Registre de lector. Gestionar i controlar el registre dels usuaris que es donen d’alta al diari ARA. Les dades tractades amb aquesta finalitat es conservaran mentre es mantingui la relació formalitzada mitjançant el formulari d’alta i, un cop finalitzada, durant els terminis de conservació i de prescripció de responsabilitats legalment previstes. La base jurídica del tractament és el consentiment de l’usuari. Subscripció. Gestionar i controlar la subscripció dels usuaris que volen ser subscriptors del diari ARA i gaudir d’avantatges extres. Les dades tractades amb aquesta finalitat es conservaran mentre es mantingui la relació contractual formalitzada mitjançant la subscripció i, un cop finalitzada, durant els terminis de conservació i de prescripció de responsabilitats legalment previstes. La base jurídica del tractament és l’execució d’un contracte en què l’interessat és part.Botiga de l’ARA. Gestionar la compra de productes a través de la botiga online de l’ARA. Les dades tractades amb aquesta finalitat es conservaran mentre es mantingui la relació contractual formalitzada mitjançant la compra de productes i, un cop finalitzada, durant els terminis de conservació i de prescripció de responsabilitats legalment previstes. La base jurídica del tractament és l’execució d’un contracte en què l’interessat és part.Contacte i sol·licituds d’informació/consultes. Atendre a les sol·licituds d’informació i/o consultes fetes per l’usuari. Les dades tractades amb aquesta finalitat es conservaran fins a haver donat resposta a la sol·licitud d’informació i/o consulta i, després d’això, durant els terminis de conservació i de prescripció de responsabilitats legalment previstos. La base jurídica del tractament és el consentiment de l’usuari.‘Newsletter’ i butlletins informatius. Mantenir informat l’usuari, fins i tot per mitjans electrònics, sobre productes, serveis i novetats del diari ARA. Aquesta activitat implica promocionar continguts editorials, publicacions i notícies exclusives de l’ARA, els nostres productes, serveis i esdeveniments que organitzem en el marc de la nostra activitat com a mitjà de comunicació compromès amb la cultura i l’actualitat. Les dades tractades amb aquesta finalitat es conservaran fins que l’usuari retiri el seu consentiment per a la seva recepció i, després d’això, durant els terminis de conservació i de prescripció de responsabilitats legalment previstos. La base jurídica del tractament és el consentiment de l’usuari.Amb qui compartim les dades personals?Les dades podran comunicar-se als destinataris tercers següents: administracions públiques per al compliment d'obligacions legals i entitats bancàries per a la gestió de cobraments i pagaments. També podran comunicar-se a les categories d'encarregats següents: proveïdors de comunicacions electròniques, ofimàtica, hosting, housing, manteniment informàtic, gestoria, comptabilitat, auditoria, assessoria i representació legal.Alguns dels nostres encarregats del tractament poden estar ubicats a tercers països de fora de la Unió Europea (UE) o de l’Espai Econòmic Europeu (EEE). En tots aquests casos ens assegurem a través dels nostres contractes que es garanteixi el compliment de la normativa aplicable en matèria de protecció de dades personals.Dades de menorsEls menors de 14 anys només poden utilitzar els nostres portals si tenen el permís dels pares o representants legals (tutors), que en seran els responsables.DretsPots exercir els teus drets d’accés, rectificació, supressió, limitació del tractament, portabilitat de les dades i oposició.També, en els tractaments que tinguin com a base jurídica el teu consentiment, tens dret a retirar el consentiment en qualsevol moment, sense que això afecti la licitud del tractament basat en el consentiment prèviament a la seva retirada.Per a l’exercici d’aquests drets pots enviar la teva sol·licitud al carrer Diputació 119 de Barcelona, 08015, o a l’adreça privacitat@ara.cat.En tot cas, tens dret a presentar una reclamació davant l’autoritat de control corresponent si ho consideres oportú.\n","title":"Privacitat","author":"","date":1641405517303},{"href":"https://www.ara.cat/opinio/spain-is-different-passaport-covid-josep-lluis-marti_129_4104391.html","hash":"1822d7ef","content":"\nJosep Lluís Martí\n03/09/2021\n'Spain is different' (en el passaport covid)\n3 min\nUna persona miran el seu Certificat Covid al mòbil.\nXavier Bertral\nEl Certificat Covid Digital de la Unió Europea, que va entrar en vigor l'1 de juliol passat, permet als ciutadans europeus desplaçar-se lliurement i sense més restriccions per tot el territori de la Unió. El certificat acredita que has rebut una pauta completa d’alguna de les vacunes homologades, o que has passat una PCR negativa en les darreres 72 hores, o que has passat la malaltia en els darrers sis mesos. Les dades que conté són confidencials i està prohibit conservar-les o emmagatzemar-les. Els que no el tenen han de fer front a requeriments addicionals, i en alguns casos no se’ls permet l’entrada a determinats països. El Certificat Covid és una eina excel·lent per permetre’ns recuperar una certa mobilitat i una certa normalitat. En els dos mesos de funcionament ningú s’ha queixat de discriminació, ni cap tribunal s’hi ha hagut de pronunciar. De fet, en aquestes mateixes pàgines, Tony Blair demana estendre una mesura similar a escala global.\n¿Exigir algun tipus de certificat per realitzar alguna activitat de risc realment vulnera drets fonamentals?\nFins a 22 països de la Unió, entre ells França, Itàlia i Portugal, exigeixen internament algun tipus de green pass o passaport covid per a la realització de certes activitats socials, com per exemple entrar a l’interior de restaurants i bars. Hem vist crítiques i manifestacions de protesta en alguns d’aquests països, que curiosament no s’han produït quan el passaport covid se’ls exigeix per pujar a un tren o a un avió, o per entrar al teatre o a una residència. Tot i així, cap tribunal ha trobat la mesura discriminatòria o vulneradora de drets fonamentals, com tampoc cap altre tribunal europeu ha trobat que les mesures restrictives aplicades en diferents moments de la pandèmia fossin inconstitucionals. Cap tribunal, excepte els espanyols. \nEl nostre Tribunal Constitucional ha estat l’únic a decidir que l’estat d’alarma declarat el març de 2020 vulnerava la Constitució –en una decisió molt dividida i amb vots particulars molt emfàtics en contra–, i els tribunals superiors de les Canàries, Andalusia, Galícia i Cantàbria, i també parcialment el de les Balears, han considerat que el Certificat Covid és vulnerador de drets fonamentals, una decisió que ha rebut el suport fa pocs dies de la sala de vacances del Tribunal Suprem. El TSJ de Catalunya no només ens va obligar a fer unes eleccions que ni el govern de la Generalitat ni cap dels partits consideraven prou segures, sinó que a més ha tombat diverses mesures de toc de queda selectives sense motivar la decisió. Spain is different, almenys a nivell de la justícia. \nTot el que et cal saber sobre el Certificat Covid europeu per viatjar aquest estiu\nEstem vivint temps molt excepcionals, i és justament en moments com aquests quan és més important que mai defensar amb fermesa les nostres llibertats i drets fonamentals i les regles de l’estat de dret. Però l’excepcionalisme de la justícia espanyola ens hauria de fer reflexionar a tots plegats. Què està passant aquí? ¿És que, tot d’una, els tribunals espanyols són els més garantistes d’Europa? ¿Estan tolerant els tribunals europeus una flagrant violació de llibertats bàsiques i ni se n’adonen? ¿I què passa amb la llibertat i el dret a la salut i la vida de la resta de ciutadans?\nPerò anem al fons de l’assumpte: ¿exigir algun tipus de certificat per realitzar alguna activitat de risc realment vulnera drets fonamentals? Francament, jo no sé veure quins. Tot és una qüestió de riscos relatius. De fet, no acceptem les donacions de sang de persones que hagin viatjat a determinats països o que hagin tingut una o més parelles sexuals ocasionals en els darrers mesos o s’hagin injectat alguna droga. Per treballar com a professor, cuidador o monitor de menors d’edat demanem certificats d’antecedents penals exigint que no tinguin antecedents d’abusos a menors o de pornografia infantil. A les persones drogades o alcoholitzades, o a les persones amb un embaràs molt avançat, no se'ls permet pujar a un avió. No hi ha cap discriminació en aquestes mesures. El que hi ha és la valoració d’un objectiu que és suficient per justificar un tractament diferenciat. \nÉs cert que, com ens recorda el Suprem, les persones vacunades ens podem contagiar i podem ser contagioses. Però, com ja he dit, és una qüestió de risc relatiu. Les persones vacunades tenim una probabilitat més baixa de ser contagioses i durant menys temps. Per tant, a l’interior d’un bar ple de persones vacunades amb pauta completa hi ha moltes menys probabilitats que es produeixi un contagi que en un en què cap persona està vacunada. La discriminació de tracte està, doncs, justificada. Per desgràcia, la pandèmia no s’evaporarà, i alguns portem més d’un any insistint que hem de buscar noves formes d’articular la nostra vida social que ens ajudin a tallar les cadenes de contagis i protegir la salut del màxim nombre de persones, però també recuperar gran part de la nostra activitat social. El Certificat Covid és el camí.\nJosep Lluís Martí és professor de filosofia del dret de la Universitat Pompeu Fabra\n","author":"Josep Lluís Martí","date":1630620000000,"title":"'Spain is different' (en el passaport covid)"},{"href":"https://www.ara.cat/opinio/vent-mon-david-fernandez_129_4048757.html","hash":"1916548e","content":"\nDavid Fernàndez\n09/07/2021\nAl vent del món\n5 min\nUn ciclista observa un avió enlairar-se als voltants de l'aeroport del Prat.\nXavier Bertral\n«¿Estem disposats a fer-nos càrrec de la nostra pròpia merda?»Gustavo Esteva\nEn la vida, com en tot, es pot suspendre. I es pot no aprendre. I també es pot, en la pitjor versió de totes, no voler aprendre. Em temo que aquesta darrera hipòtesi és la decisió que han pres alguns dels que integren el bloc de les dues-centes entitats econòmiques que instaven fa ben poc, amb urgència i sense cap mena de debat, a ampliar les pistes de l’aeroport del Prat. Abans de l’estiu. Ja. Ara. Inajornablement. Perquè ho diem nosaltres. I punt. Contra la mania enquistada i el miratge persistent que aquells dos-cents eren la veu única, unànime i unívoca de la societat civil catalana i la resta no passem de figurants, dimarts passat tres-centes entitats van citar-se al Museu de Ciències Naturals de Barcelona per dir la seva sobre la pretesa ampliació de l’aeroport del Prat. I per dir categòricament no, esclar. Entre ells, la Unió de Pagesos, el Consell de la Joventut de Catalunya, la Xarxa d’Economia Solidària, Lafede.cat o Ecologistes en Acció. Els arguments fonamentals són múltiples: ambientals, econòmics, polítics, socials, culturals i de salut. \nL’únic sectarisme realment existent, i quasi fanàtic, és el que obliga a sacrificar-ho tot en l’altar del creixement econòmic il·limitat\nPerò com sol passar, els que encara creuen que el país és només seu i la resta som comparsa dispensen desprestigi i silenci als qui aixequen el dit i demanen el dret a la paraula contrària. És curiós com defugen tot debat els que pretenen guanyar-lo. Debat sense debat i fer com si sentissin ploure davant els que s’hi oposen perquè no els sobra cap raó ni els falta cap motiu. L’altre clàssic tafurer és recórrer a la trampa de la urgència temporal –o ara o mai–. Però decidir quan presentes la proposta i en quins terminis temporals ajustats cal enllestir-la és pura decisió política. En aquest cas, per escapolir-se del debat. Amb una dolorosa premissa prèvia, com han dit els altres tres-cents aquesta setmana: abans de començar, els impulsors han demostrat un escàs coneixement i una nul·la sensibilitat davant tot el que té relació amb energia, clima i ecosistemes. No es deuen haver assabentat que París, Roma o Marsella han renunciat a ampliar l’aeroport. I estan més dedicats a vendre fum dient que això serà com l’Exposició Universal de 1929 o els Jocs Olímpics del 1992. Pluja de milions i mannà del cel, que resisteix poc qualsevol anàlisi meticulosa. \nFront comú empresarial per ampliar l’aeroport del Prat\nDestacant com sempre i acostumat als estirabots, el president de la patronal Foment del Treball –ho escriuré un cop més: el mateix que, en esclatar el covid i mentre tothom instava a la solidaritat, demanava abaixar impostos i avançar cap a l’acomiadament lliure– va afirmar que \"els sectarismes ideològics\" no podien aturar el projecte. A Sánchez Llibre caldria retornar-li la mateixa frase, exactament la mateixa, capgirada del tot: el sectarisme ideològic no pot impulsar i accelerar aquest projecte. Perquè diria que, en aquest debat irresolt, l’únic sectarisme realment existent, i quasi fanàtic, és el que obliga a sacrificar-ho tot en l’altar del creixement econòmic il·limitat, tot vantant-se de la crisi climàtica global i el declivi –peak oil– dels combustibles fòssils, reconegut per la mateixa Agència Internacional de l'Energia (AIE) i fixat el 2006. La fantasia, gairebé mite, del creixement sense fi –\"més, més, més\"– en un planeta finit, amb límits biofísics i en un context d’extralimitació ecològica reconegut per tota la comunitat científica. Només caldria recordar-los que l’any vinent farà cinquanta anys de la publicació d'Els límits del creixement del matrimoni Meadows. Un encàrrec, per cert, del Club de Roma. El 1992, vint anys després, constataven que no s’havia fet res del que s’hi recomanava, sinó tot el contrari. Veurem què diuen l’any vinent. \nSánchez Llibre, literalment, afegia que els sectarismes ideològics –intent sistèmic per criminalitzar l’ecologisme i no considerar-lo interlocutor– no poden avantposar-se \"als interessos generals de tota la societat\". Vejam, ¿això com va?, ¿ho tria i decideix ell quin és l’interès general? Perquè ¿en quina instància democràtica s’ha decidit que ampliem una pista en la mateixa Europa on cada any moren 400.000 persones per contaminació de l’aire? Al capdavall, la frase és freudiana, reversible i gairebé acusatòria: pretén vendre interessos econòmics ben particulars i colar-los com els interessos generals de tota la societat. Que aquests tics propietaris són elitistes i sectaris i tenen un deix autoritari i predemocràtic, no caldria ni dir-ho. La resta, és el mateix de sempre, gairebé de manual i només cal tirar d’hemeroteca: també van anunciar \"pluja de milions i llocs de treball\" quan subhastàvem el país a preu de saldo a l’Adelson amb el fallit projecte de la cantarella d’Eurovegas. I tants d’altres.\nEl més silenciat és el més cabdal: si finalment no hi ha ampliació serà, principalment, per la irresponsabilitat i els incompliments dels seus impulsors\nParadoxes acumulades, ja és curiós que els que s’atribueixen ser el cor del sistema siguin tan antisistema, atès que si volen ampliar l’aeroport del Prat només tenen una dràstica opció: petar-se la fràgil llei catalana de canvi climàtic, els minsos Acords de París rubricats per l’Estat i les preclares directives ambientals europees. Hat trick il·legal. No és poc. Faltava Casado sostenint que els polítics hem de pensar en l’avui i no en el demà. Subtext radical neoliberal: els que vinguin, que es fotin. ¿Els nostrats hiperrealistes quan pensen assumir la realitat? Perquè viuen en una realitat que ja no existeix i prenen les mateixes decisions que ens han dut fins aquí. Pur nihilisme, des de la fantasia afegida de creure que els impactes ecològics no tenen impacte econòmic en un context de crisi múltiple i simultània: energètica, econòmica, ecològica i de biodiversitat. Què és el que podem fer? Accelerar o mitigar, benzina al foc o aigua a l’incendi, cavar el forat o frenar. Fora d'això, em quedo amb Riechmann quan sosté que tenim un full de ruta ben tèrbol: haurem de triar entre el dolent i el pitjor i, si seguim fent l’irracional, entre el pitjor i el funest. \nCatalunya al revés\nAra bé, el més silenciat és el més cabdal: si finalment no hi ha ampliació serà, principalment, per la irresponsabilitat i els incompliments dels seus impulsors. Aquest gener la Comissió Europea ha emès un duríssim informe contra Aena per les greus infraccions i el deteriorament ambiental que perpetra al Prat des del 2006. On hi anava el corredor biològic hi van posar aparcaments. És l’únic que caldria dir-los: abans de noves promeses, dediqueu-vos a complir el que cínicament incompliu fa 15 anys. \"Catalunya sap perfectament ampliar un aeroport respectant el medi ambient\", va dir Salvador Illa el 12 de juny al Parlament. Doncs no –fets, no paraules– resulta que no en sap. Al final, terrible paradoxa postpandèmica, l’únic que ha aturat desnonaments, que ha fet reduir la contaminació de l’aire, que ha permès que es tanquessin els CIE temporalment o que ha garantit que durant un breu lapse de temps ningú dormís al carrer, no han estat decisions polítiques, econòmiques i ambientals sensates sinó el maleït covid-19. Diu ben poc de tot plegat i de tots nosaltres. Aleshores, \"de què parlem mentre no parlem de tota aquesta merda?\": provin d’apropar-se al Poliorama a veure el darrer treball imprescindible de La Calòrica. Riuran per no plorar i ploraran per no haver de riure. Però el drama els vindrà després, quan abandonin el teatre i topin amb l'estricta realitat i el seu idèntic efecte: que ploraran per no haver de riure de pena i que riuran de por per no haver de plorar, escoltant un president del govern dient que un 'txuleton' al punt de sal és imbatible i constatant que el que sí que s’amplia, ininterrompudament, és la vergonya.\nDavid Fernàndez és periodista i activista social\n","author":"David Fernàndez","date":1625781600000,"title":"Opinió Al vent del món"},{"href":"https://www.ara.cat/opinio/passaport-covid-no-pressa-jordi-nieva-fenoll_129_4108767.html","hash":"195a3b56","content":"\nJordi Nieva-Fenoll\n08/09/2021\nPassaport covid? No tan de pressa\n3 min\nEl certificat covid ha despertat un debat encès entre partidaris i detractors.\nAlain Rolland / European Union 2021 EP\nLeer en castellano\nSona bé. Exigim el passaport covid per entrar als espais interiors i per fi podrem recuperar la llibertat i tot podrà tornar a obrir. Ho estan fent a França i a altres països i, per tant, ¿quin problema hi ha?\nCom a persona vacunada, la idea em resulta seductora i és, a més, la que està prenent més força malgrat que els tribunals espanyols hi són reticents. Però si molta gent hi veu l’oportunitat de sortir de l’atzucac, el parer de la justícia pot canviar. Als jutges també els agraden el bars, restaurants, cinemes, teatres i demés. S’ha de comptar també amb el fet que aquí, tradicionalment, tot el que ve de l’estranger, i particularment de França -en menor mesura d’Alemanya-, té un pes enorme.\nTant de bo tot plegat fos tan senzill. Si la vacuna impedís la transmissió de la malaltia, una mesura semblant podria tenir sentit, però no és exactament així. Els vacunats transmetem la malaltia sembla que en una mesura menor que els no vacunats, però encara s’ha de determinar amb precisió el percentatge. En tot cas, és imprevisible quin vacunat la transmet i quin no. Per això, els països que estan demanant el passaport covid per accedir a llocs d’oci no ho estan fent per controlar la malaltia, sinó per promoure la vacunació, que s’havia estancat, problema que no s’ha produït realment a Espanya. A hores d’ara ja és molt probable que la malaltia continuï existint tant sí com no, fins i tot si es vacuna el 100% de la població. Tots els científics que van parlar de la immunitat de grup –i ho van fer gairebé tots­– malauradament es van equivocar.\nUn milió de vacunes esperen a la nevera\nL’únic que ens ha de preocupar ara per ara és el nombre d’hospitalitzacions, per tal de no col·lapsar el sistema. Amb un 70% de la població vacunada sembla –res és segur en la ciència– que l’altre 30% no vacunat no es posarà malalt alhora i que només un percentatge molt petit, com ja sabem, cursaria de manera greu la malaltia. Igual que els vacunats amb un sistema immunitari afeblit, que també poden passar la malaltia.\nEn aquestes condicions, que un grup de vacunats comparteixi espai amb no vacunats no ens ha de preocupar tant, o no més que si ens barregem amb vacunats infectats. Per tant, quina raó mèdica hi hauria per discriminar els no vacunats? Vacunats i no vacunats, si s’infecten, ja només poden perjudicar a altres no vacunats o a vacunats immunodeprimits, és a dir, a un percentatge relativament petit de la població.\nFins ara el virus no ha implicat un canvi d’època. Però si anem a una societat on la hipocondria sigui la norma, sí que canviaran moltes coses\nPer les mateixes raons, tampoc s’entenen ja les restriccions d’aforaments ni les mascaretes. És cert que el virus pot mutar de manera agressiva, però no sabem quan ho farà ni si ho farà. Fins llavors, ¿continuarem amb les mascaretes o amb locals comercials tancats o amb restriccions d’aforament? Fins quan? Quina dosi de prudència és raonable i quina és directament una paranoia social? Aquests dies es poden llegir textos que fins i tot recomanen continuar ja per sempre més amb les mascaretes per controlar la grip… ¿Volem una societat asèptica, atès que l'erradicació dels virus ara per ara és impossible? ¿Tanta por ens fa una mort veritablement improbable?\nFins ara, malgrat que s’hi havia pensat, el virus no ha implicat un canvi d’època. Però si anem a una societat on la hipocondria sigui la norma, sí que canviaran moltes coses. La higiene ha de ser benvinguda, però la higiene extrema no només és absurda i contraproduent, sinó que converteix els éssers humans en malalts mentals. Gent que no vol tocar-se, ni fer-se petons, ni compartir gots, ampolles o menjar, o espais… No sé si era veritablement aquí on volíem arribar, però no crec que sigui en absolut el que la natura, ara que tant se la personalitza, desitjava. Els virus formen part de la natura i els humans no som immortals.\nEn definitiva, no és moment d’enganyar-nos amb passaports covid, que a més són falsificables i de no tan fàcil control com es pensa. També hi ha persones que per raons mèdiques no es poden vacunar. ¿Aquests també els hem d’excloure de la societat, de l’oci, dels locals comercials?\nÉs moment de tornar a la normalitat. I la normalitat és acceptar un món que ens dona problemes en forma de malalties. Algunes les podrem evitar raonablement. Però amb d’altres haurem de seguir la recomanació de psicòlegs i psiquiatres: si quelcom, la droga, l’asèpsia, el treball, el que sigui, acaba governant la teva vida de manera que deixes de fer coses bàsiques, hi has de posar remei. No és raonable un món ja vacunat però encara obsessionat amb una malaltia moltíssim menys greu que altres del passat. Hem de fer un pensament amb les mesures sanitàries. Sempre som a temps de tornar-hi si tot s’agreuja.\nEl Govern elimina les restriccions en reunions a les portes de la Diada i la Mercè\nJordi Nieva-Fenoll és catedràtic de dret processal de la Universitat de Barcelona\n","author":"Jordi Nieva-Fenoll","date":1631052000000,"title":"Opinió Passaport covid? No tan de pressa"},{"href":"https://www.ara.cat/opinio/catala-universitat-proposta_129_4182174.html","hash":"1a0c494a","content":"\nJosep Joan Moreso\n14/11/2021\nEl català a la universitat: una proposta\n3 min\nDarrerament s’ha tornat a expressar la preocupació per la presència del català a les universitats, com a llengua de docència i de recerca. En la meva opinió és una preocupació genuïna. Si -com els seus parlants volem- el català ha de ser una llengua culta, present a l’escenari internacional, li cal que les universitats del seu domini lingüístic en tinguin cura. Sense les universitats la llengua quedaria arraconada.\nNogensmenys, les propostes que es fan van, en la meva opinió, desencaminades. Comparteixo totalment el parer recent de l’Albert Branchadell en aquest mateix diari. Creure que la mesura adequada per aconseguir més presència del català a la universitat és imposar quotes de docència en català i també de tesis doctorals redactades en català és un error. I ho és perquè, si fos possible dur-ho a terme, duria les universitats catalanes a la irrellevància. És un fet que l’anglès ha esdevingut la lingua franca de la ciència i del saber, també de la política, dels negocis, de l’esport, del turisme. De tot, em temo. Fins a començaments del segle passat a les universitats alemanyes les tesis doctorals havien de ser presentades en llatí, que encara era, per a gran part dels universitaris d’Occident, la lingua franca. Però ara és l’anglès. I, per tant, si volem estar presents en el diàleg científic del món actual, les tesis doctorals s’hauran d’escriure en anglès, com ja passa en prop del 50% de casos. I si volem atreure estudiants estrangers als nostres màsters, i d’això depèn la robustesa i solvència dels nostres programes, també l’oferta haurà de ser molt fonamentalment en anglès i, en alguns àmbits, en castellà. Això introdueix una complicació més al nostre cas: la situació amb l’anglès la compartim amb tots els altres sistemes universitaris no anglo-parlants, però nosaltres addicionalment hem de saber que més del 50% dels estudiants estrangers de les nostres universitats provenen de Llatinoamèrica i, en determinades disciplines, una oferta en castellà és molt atractiva per a ells. D’altra banda, sense ser la lingua franca, el castellà és la llengua de quasi 500 milions de persones i, per tant, l’impacte que tenen programes prestigiosos en aquesta llengua és molt notable. Àdhuc, en el grau -on és més plausible esperar una bona presència de l’ensenyament en català-, la presència del castellà i de l’anglès és imprescindible si volem tenir repercussió internacional. Sense tenir-la no seríem capaços d’atraure el nombre d’estudiants Erasmus que ara atraiem. Posaré només un exemple, que m’és proper: la meva Facultat de Dret té un conveni amb la Universitat d’Oxford pel qual cada any quatre estudiants nostres cursen un any acadèmic a Oxford, i quatre de la prestigiosa universitat anglesa el cursen a Barcelona. Si l’ensenyament fos només en català, Oxford no hauria signat aquest conveni, perquè el seu interès és que alguns dels seus estudiants es familiaritzin amb un sistema jurídic i amb una cultura amb una forta presència al món.\nLlavors, què podem fer? ¿Hem de resignar-nos a l’enterrament inexorable de la llengua catalana a la nostra universitat? Crec que no. Crec que hem de fer un altre tipus de propostes. Quan a començaments del segle passat una afortunada generació de catalans, agrupada pel Noucentisme, va plantejar-se com redreçar una cultura que literàriament s’havia gairebé apagat i llavors tot just renaixia, i que institucionalment havia estat esborrada, va decidir, més enllà dels reeixits fonaments posats per Pompeu Fabra, crear la Fundació Bernat Metge i emprendre la titànica tasca de traduir al català les obres dels clàssics grecs i llatins. Veure ara la seva col·lecció, que continua amb nous títols, et fa sentir orgullós de pertànyer a aquesta cultura i et permet fruir, per exemple, d’una de les millors versions en llengua moderna de l’Odissea, la de Carles Riba.\nI aquí llanço la meva proposta. Emprenguem la iniciativa de traduir al català els més prestigiosos manuals, avui existents, de les diverses disciplines científiques. Comencem per cent, per dir una xifra. Que el Consell Interuniversitari de Catalunya, amb la col·laboració de l’Institut d’Estudis Catalans, nomeni una comissió d’acadèmics de prestigi que en faci la selecció. Posem-hi el finançament necessari, que no és gaire, i fem-ho. Una iniciativa així produiria, almenys, dos grans beneficis per al català: el primer és que els nostres estudiants universitaris tindrien al seu abast, amb la llengua de molts d’ells, els textos canònics de les seves disciplines científiques; el segon és que aquesta col·lecció ens prestigiaria internacionalment, els nostres col·legues d’arreu veurien en aquesta realització, a la vegada, la solidesa de la cultura catalana i la seva vocació indefugible de ser present a l’escenari internacional.\n","author":"Josep Joan Moreso","date":1636844400000,"title":"Opinió El català a la universitat: una proposta"},{"href":"https://www.ara.cat/opinio/supercontagiadors-baixes-laborals-judit-vall-castello_129_4230732.html","hash":"1a535327","content":"\nJudit Vall Castelló\n04/01/2022\nEls supercontagiadors i les baixes laborals\n3 min\nUn taxista treballant amb la mascareta posada.\nXAVIER BERTRAL\nDins del sistema públic de la seguretat social s’hi inclou el programa de baixes laborals per incapacitat temporal, que proporciona cobertura econòmica als treballadors que no poden realitzar les seves funcions laborals a causa d’una malaltia temporal. Aquest és un programa diferent del que proporciona cobertura en cas d’accident laboral o incapacitat permanent. Ara que el nombre de baixes s’ha disparat per l’òmicron, és un bon moment per parlar de com funciona tot plegat. \nVells problemes. Tradicionalment, des de l’economia s’ha intentat quantificar fins a quin punt els treballadors adapten el seu comportament de baixes laborals a algunes de les característiques del sistema, com la generositat econòmica o la probabilitat de perdre la feina (el que s’anomena risc moral). Hi ha força evidència que demostra que una part de la població utilitza les baixes laborals de manera fraudulenta per gaudir d’alguns dies de vacances remunerades. Per tant, aquest tipus de comportament s’erigia, en el món prepandèmic, en el principal problema del sistema d’incapacitat temporal i generava dubtes sobre la viabilitat econòmica futura d’aquesta cobertura pública.\nNous problemes. Amb la irrupció de la pandèmia i la necessitat d’alguns col·lectius de treballadors de presentar-se als seus llocs de treball, s’ha posat de manifest un problema diametralment oposat al que existia fins ara: el presentisme. Es tracta de treballadors que acudeixen als seus llocs de treball tot i tenir alguns símptomes compatibles amb el virus i, d’aquesta manera, es converteixen en supercontagiadors. \nLa solució. La majoria de governs dels països desenvolupats, conscients de la necessitat d’assegurar el compliment de les mesures d’aïllament preventiu per limitar la taxa de contagis, van respondre al problema del presentisme flexibilitzant les condicions d’accés a les baixes laborals i ampliant el concepte de malaltia per incloure-hi les situacions d’aïllament individual preventiu, sempre amb prescripció mèdica.\nEls sistemes d’incapacitat temporal tenen un paper determinant en la contenció de la pandèmia. Així ho demostren empíricament els primers estudis realitzats\nLes dades. En les últimes tres setmanes, hem vist com s’han multiplicat de manera exponencial els contagis i també les baixes laborals i com s’ha flexibilitzat la seva tramitació. Tot i així, fent una mirada ràpida a les dades del 2020 (les últimes dades oficials publicades per la Seguretat Social), veiem que el nombre de baixes per incapacitat temporal va passar de 35 per cada mil treballadors el 2019 a 38 per cada mil el 2020. No sembla que sigui un augment gaire important vista la magnitud de la pandèmia. Òbviament, hi ha diversos factors que poden explicar-lo. Primer, el nombre de treballadors donats d’alta a la Seguretat Social però que no treballen (o treballen parcialment) perquè estar en situació d‘ERTO va augmentar substancialment. Segon, una part important dels treballadors en actiu van tenir la possibilitat de teletreballar (el 17% durant el 2020). En aquestes dues casuístiques, la probabilitat de desenvolupar una malaltia és clarament menor.\nElements no resolts. Tot i la recent agilització del sistema de tramitació de les baixes laborals, queda (almenys) un element no resolt en el sistema d’incapacitat temporal que genera disfuncions socials en moments de crisi sanitària com l’actual. M’estic referint a la impossibilitat d’obtenir una baixa en les situacions de confinament de fills menors a càrrec, cosa que pren especial rellevància davant la imminent represa de l’activitat escolar. Aquesta és, clarament, una de les assignatures pendents com a societat avançada, sobretot en el cas de famílies monoparentals o de progenitors que formen part del col·lectiu de treballadors essencials. La situació d’abandonament que senten aquestes famílies, que es veuen forçades a fer malabarismes per no deixar desprotegits els seus fills, és d’una injustícia social majúscula.  \nAixò és important perquè, tot i suposar una despesa del 2,5% del PIB espanyol, els sistemes d’incapacitat temporal tenen un paper determinant en la contenció de la pandèmia. Així ho demostren empíricament els primers estudis realitzats als Estats Units, que conclouen que les extensions en l’accés a les baixes laborals introduïdes durant la pandèmia han reduït els contagis en 400 casos per dia i per estat. \nTinguem clares les prioritats, que varien en cada etapa. Ara és moment de permetre el creixement d’aquests sistemes de cobertura, així com d’agilitzar-ne la gestió per aconseguir el doble objectiu de protegir els treballadors i els seus familiars dependents, i de reduir la taxa de contagis (i, en conseqüència, les hospitalitzacions i la mortalitat). Quan, en uns mesos, ens trobem en situació de baixa incidència del virus i recuperació econòmica, ja introduirem restriccions per evitar, aleshores sí, l’abús del sistema i les situacions d’absentisme laboral. \nJudit Vall Castelló és economista, professora a la Universitat de Barcelona i investigadora IEB i CRES-UPF\n","author":"Judit Vall Castelló","date":1641250800000,"title":"Opinió Els supercontagiadors i les baixes laborals"},{"href":"https://www.ara.cat/opinio/adeu-angela-merkel-has-sigut-lider-mon-lliure-anna-sauerbrey_129_4130810.html","hash":"1b4ab081","content":"\nAnna Sauerbrey\n27/09/2021\nAdeu, Angela Merkel. Has sigut la “líder del món lliure”\n6 min\nAngela Merkel el passat 22 de setembre.\nFRIEDEMANN VOGEL / EFE\nAl centre de Berlín, una tanca gegant mostra dues mans juntes que formen un rombe sobre un tors femení vestit amb una jaqueta verda. “Tschüss Mutti”, diu el cartell. “Adeu, mama”. Encara que no se li vegi la cara, els alemanys saben qui representa. El rombe, la jaqueta de color i la paraula Mutti són icònics, igual que la mateixa Angela Merkel.\nDesprés de 16 anys, Alemanya diu “Tschüss” a qui durant tant de temps ha sigut la seva cancellera. La marxa de Merkel ha desvetllat a tot el país una nostàlgia afectuosa, tenyida d’un xic d’ironia. També es nota, però, una fatiga que voreja la irritació, una impaciència crispada per dir-li adeu i començar de cap i de nou. Com passa amb la majoria de comiats, hi ha una barreja de sentiments.\nSembla que una sortida discreta i gairebé ambivalent és el més adequat per a Merkel, una dirigent que mai ha buscat els aplaudiments. Però també revela una ironia sobre el seu estil de govern. Ara, al final del seu mandat, les qualitats que li han procurat l’èxit –la cautela i la coherència, la fermesa i la diligència– porten una part de la població a veure la seva partida amb alleujament. L’Alemanya construïda per Merkel durant gairebé dues dècades de govern ininterromput està disposada a començar una nova fase.\nAl final del seu mandat, les qualitats que li han procurat l’èxit –la cautela i la coherència, la fermesa i la diligència– porten una part de la població a veure la seva partida amb alleujament\nTot i la calma que la caracteritza, el mandat de Merkel no ha estat exempt de turbulències. Ha portat el timó d’Alemanya a través d’una sèrie de crisis: el crac financer del 2008, la posterior crisi del deute a l’eurozona, la crisi migratòria del 2015 i, no cal dir-ho, la pandèmia. Va contribuir a pactar una treva –per bé que molt fràgil– entre Rússia i Ucraïna, va ajudar a negociar el Brexit i ha vist l’arribada i sortida de Donald Trump. Cadascun d’aquests esdeveniments podria haver provocat una gran divisió al món, però cap d’ells ho ha fet gràcies, en part, a Angela Merkel. \nEl seu paper en aquestes crisis encara és objecte de debat. Molts progressistes afirmen que les seves polítiques d’austeritat han fet més mal que bé, i molts conservadors creuen que, el 2015, hauria d’haver tancat les fronteres d’Alemanya als immigrants. De tota manera, no és probable que canviï el veredicte general. Sota una gran pressió, Merkel ha sigut conservadora en el millor sentit de la paraula: ha mantingut la prosperitat, la cohesió i el rumb del país. El seu gran èxit no és el que ha construït, sinó el que ha aconseguit conservar.\nAra bé, la conservació es pot convertir aviat en estancament. Moltes de les mesures polítiques de Merkel que d’entrada van tenir un efecte estabilitzador comportaven a llarg terme un cost ocult. I això es comença a posar de manifest en el mateix moment que està a punt de deixar el càrrec. Lamentablement, els seus “pecats per omissió” –com em va dir Timothy Garton Ash, historiador britànic i expert en Alemanya– comencen a fer-se evidents.\nFixem-nos en Europa. Durant gairebé dues dècades, Merkel ha exercit amb gran protagonisme la funció de guiar la Unió al llarg d’una sèrie de reptes. Però, en aquest procés, ha acumulat problemes de cara al futur.\nEl 2016, per exemple, la cancellera va encapçalar un acord amb Turquia perquè Ankara acollís refugiats. Aquest acord va posar fi a una crisi migratòria d’un any, durant la qual més d'un milió d'immigrants van demanar asil a Europa. Però no és una solució gaire sostenible, ni per a Turquia –on les dificultats econòmiques i el nombre creixent de refugiats amenacen amb desestabilitzar el país– ni per a Europa. Els migrants, sobretot després de la retirada nord-americana de l’Afganistan i l'ocupació del país pels talibans, continuaran buscant refugi al Vell Continent. Cal trobar una solució viable que tingui en compte les necessitats dels immigrants i les dels ciutadans.\nEn altres àmbits l’estratègia de Merkel tampoc ha acabat de reeixir. La seva gestió de la crisi del deute a l'eurozona va contribuir a assegurar el futur del bloc, però a costa de deixar intactes unes dinàmiques subjacents: l’excessiu endeutament dels països del sud i una unió monetària desequilibrada. La seva política conciliadora amb Rússia, sobretot pel polèmic gasoducte Nord Stream 2, sembla cada vegada més indefensable veient com Vladímir Putin consolida el seu règim sense cap mena de contemplacions.\nLa seva tendència a no censurar Hongria ni Polònia per la vulneració de l’estat de dret ha protegit el bloc de la desintegració, però també ha permès deixar de banda interrogants fonamentals sobre el caràcter d’Europa. En absència de Merkel, els dirigents europeus –també el següent canceller d'Alemanya, sigui qui sigui– hauran de determinar el rumb de la UE en el futur. Quin camí seguirà enmig de la creixent rivalitat entre els Estats Units i la Xina? ¿Fins a quin punt adoptarà una estratègia de defensa més autònoma? I com combatrà l'ascens de l'extrema dreta?\nAl seu país, Merkel ha seguit una pauta semblant. Fixeu-vos en l’economia. Sí, durant el seu mandat el superàvit de les exportacions ha arribat al màxim històric, i el 2019 el PIB alemany va assolir un rècord històric. Però ha sigut a costa de reforçar la dependència respecte al mercat xinès –per a alguns, excessiva–, cosa que la cancellera no ha intentat resoldre. És més, com que va protegir la indústria automobilística alemanya perquè no hagués d’adoptar objectius més ambiciosos sobre les emissions de carboni, a la pràctica Merkel va exonerar els directius de la necessitat d’innovar. Aquest és un dels motius pels quals les empreses automobilístiques alemanyes han de lluitar ara per mantenir-se al mateix nivell que les nord-americanes i les xineses.\nA més, tenim el canvi climàtic. Merkel, que intentava protegir les indústries més importants i tenia por d’imposar massa canvis als votants, no ha aplicat cap pla realment ambiciós per reduir les emissions fins a la part final del seu mandat. I, tot i que la proporció d’energies renovables ha crescut fins al 45% mentre ha ocupat la cancelleria, nombrosos experts coincideixen que, si segueix la trajectòria actual, el país no complirà el seu objectiu d’esdevenir neutre en carboni abans del 2045. Per bé que a l’estranger l'anomenen la “cancellera del clima”, Merkel ha pres unes mesures molt modestes per afrontar el problema decisiu de la nostra època.\nTot plegat dona com a resultat un país acollidor i alhora consentit que no té ni idea dels perills que li esperen. Ursula Weidenfeld, periodista especialitzada en economia i autora d’una biografia recent de la cancellera, ha comparat l’Alemanya de Merkel amb la Comarca del Senyor dels anells, de J.R.R. Tolkien. Tranquil·la i pròspera, reconfortant a l’antiga, satisfeta d’ella mateixa fins a l’autoengany i amb una ingenuïtat simpàtica però inquietant: l’analogia és molt encertada.\nLa pandèmia ha tret a la llum la falta de serveis digitals a Alemanya, la necessitat de modernitzar la sanitat pública i la vulnerabilitat de les cadenes de subministrament de l’economia\nMerkel ha protegit la Comarca, que és el que els alemanys esperaven d'ella i el motiu pel qual ha guanyat quatre eleccions generals seguides. Però, durant aquest temps, ha fomentat la peculiar indiferència alemanya per la resta del món i la seva falta de voluntat per canviar, innovar o fins i tot debatre diferents maneres d’avançar.\nLa cancellera també s’ha mantingut sempre inamovible. Humil i sense pretensions, es considera una servidora del seu país. Però a canvi d’aquest servei, de la seva dedicació i competència, esperava –exigia fins i tot– una confiança cega. Cada vegada tenia menys paciència amb la sempiterna xerrameca de la classe política alemanya.\nLa seva famosa frase durant la crisi migratòria –“Ho podem fer”– va ser per a alguns una dosi d'optimisme molt benvinguda. Però per a d’altres, sobretot dintre del seu propi partit, era una imposició, una mena de decret reial des de les altures que silenciava l'oposició i coartava el debat. Potser aquesta tendència s’ha anat reforçant amb el pas del temps. Diuen que, durant la primera onada de la pandèmia el 2020, abans d’una de les interminables reunions amb els presidents dels 16 lands es va queixar de les “orgies de debats sobre la reobertura del país”.\nVa ser un rampell inusual, però va posar de manifest un malestar creixent davant dels seus mètodes i resultats. Al cap i a la fi, la pandèmia ha tret a la llum la falta de serveis digitals a Alemanya, la necessitat de modernitzar la sanitat pública i la vulnerabilitat de les cadenes de subministrament de l’economia. Les inundacions del juliol, en què més de 200 persones van perdre la vida, han sigut un tràgic toc d’atenció: el país no és immune als perills de la crisi climàtica. En aquest context, la perspectiva d’un canvi –per molt familiars que siguin els candidats– ha esdevingut més atractiva.\nFa només un parell d’anys Merkel va ser entronitzada com la “líder del món lliure”. Davant del caos i disrupció de Trump, el seu estil sobri i prudent despertava gran enveja. Ara, en un nou gir de la història, fan falta unes qualitats diferents. Estic segura que en un futur no gaire llunyà els alemanys trobaran a faltar sovint Angela Merkel. Ara, però, ha arribat l’hora de dir adeu. Tschüss Mutti. \nCopyright The New York Times\nAnna Sauerbrey és editora d'opinió a 'Der Tagesspiegel'\n","author":"Anna Sauerbrey","date":1632693600000,"title":"Opinió Adeu, Angela Merkel. Has sigut la “líder del món lliure”"},{"href":"https://www.ara.cat/opinio/catala-docencia-universitaria-josep-domingo-ferrer_129_4192450.html","hash":"1bfa1909","content":"\nJosep Domingo Ferrer\n26/11/2021\nEl català i la docència universitària\n4 min\nProves d’accés a la universitat en una imatge d'arxiu.\nAlessi Panfili\nEn el món universitari el professor que ha supervisat una tesi doctoral s’anomena de vegades el “pare acadèmic” del nou doctor (amb les adaptacions de gènere corresponents si és una professora supervisora o una nova doctora). El terme s’originà als països germànics, on es parla de “Doktorvater” (o de “Doktormutter”). \nEn l’àmbit matemàtic, entès en un sentit ampli, tenim la nostra genealogia acadèmica a internet gràcies al Mathematics Genealogy Project. Més enllà de documentar l’evolució històrica de la disciplina i dels focus del saber en cada moment, aquest projecte també permet de veure en quines llengües s’ha fet ciència al llarg del temps. Jo vaig escriure la meva tesi doctoral en català, tot i que les contribucions que hi recollia les havia publicades en anglès en revistes i en congressos internacionals. Entre els meus 20 fills acadèmics directes, dos també van escriure la tesi doctoral en català i la resta en anglès. Mon pare acadèmic la va escriure en castellà, mon avi i mon besavi ho van fer en anglès, els cinc avantpassats anteriors (un d’ells el cèlebre matemàtic David Hilbert) la van escriure en alemany i un avantpassat més enrere (és a dir 9 generacions anteriors a mi) la va defensar en llatí l’any 1853 a Berlín. Més enrere d’aquest, totes les tesis doctorals dels meus ancestres són en llatí.\nEls estudiants del nostre país han de tenir l’opció de cursar els estudis de grau en català, amb algunes assignatures en anglès\nL’exemple de la meva família acadèmica és il·lustratiu. Des de l’Imperi Romà fins a l’Edat Moderna el llatí va ser la llengua de la ciència, i a partir del segle XVII va anar cedint terreny a les llengües nacionals. Durant la segona part del segle XIX i gairebé fins a mitjan segle XX, va haver-hi una competició entre els grans estats nació per imposar el francès, l’anglès o l’alemany en el món científic. A partir del 1945, amb el sorgiment dels EUA com a superpotència, l’anglès va guanyar la partida en el món occidental, i amb la caiguda del Mur de Berlín ha esdevingut definitivament el nou llatí de la ciència, tot i que en el camp de les humanitats el seu domini és una mica menys abassegador. \nAmb aquest panorama, és lògic i coherent que les universitats facin servir sobretot l’anglès en els estudis de doctorat. També té sentit que l’anglès tingui una presència substancial en els estudis de màster, en la mesura que són estudis que competeixen globalment, amb estudiants internacionals i amb estudiants locals que marxaran fora un cop obtinguin el màster, alguns d’ells a fer estudis de doctorat. \nAra bé, ¿en quina llengua es fa la docència de grau en els diferents països europeus? A Escandinàvia i als Països Baixos, l’anglès guanya terreny i comença a ser majoritari també en els graus, però la llengua del país és indiscutible en les etapes preuniversitàries. En canvi, a Alemanya, França, Àustria, Itàlia o Grècia, predomina clarament la llengua pròpia en els graus. A l’Espanya no catalana, els graus es fan pràcticament tots en castellà (i gran part dels màsters també). Fora d’Europa, el Quebec neda a contracorrent sense manies en l’oceà anglòfon nord-americà, amb 15 universitats francòfones per 3 d’anglòfones.\nEl català a la universitat: una proposta\nQuina és l’alternativa més raonable a Catalunya? En un article recent, el professor Moreso veia imprescindible mantenir la presència del castellà al costat de l’anglès en tota la docència universitària, per mor d’atreure estudiants de l’Amèrica Llatina i de facilitar acords d’intercanvis internacionals. Ara bé, si no es garanteix l’espai del català als graus, és probable que cada cop hi sigui menys present. En l’article al·ludit, es proposava com una mena de contrapartida de traduir al català els manuals més prestigiosos de les diferents disciplines. La pregunta que sorgeix és qui farà servir aquestes traduccions si el català tendeix a desaparèixer de la docència universitària. I si no és útil traduir manuals al català, són dubtosos l’interès intel·lectual i l’interès comercial de fer-ho, oimés quan en moltes disciplines els manuals s’han d’actualitzar sovint. Diria que aquesta via porta a l’enterrament del català com a llengua de ciència.\nEl meu parer és que els estudiants del nostre país han de tenir l’opció de cursar els estudis de grau en català, amb algunes assignatures en anglès que arrodoneixin el seu domini preuniversitari d’aquesta llengua fins a un nivell B2. Si hi ha molts estudiants llatinoamericans (o de l’Espanya no catalana), es poden obrir grups en castellà d’alguns ensenyaments o assignatures, però sempre garantint que n’hi ha prou en català per absorbir tothom qui vulgui rebre docència en la nostra llengua. Si la presència d’estudiants no catalans és relativament reduïda, sempre es pot recórrer als cursos ràpids i gratuïts de català que ja ofereixen les universitats i que en poques setmanes capaciten un jove universitari per seguir una classe en català. La nostra és una llengua romànica que, afortunadament, no és difícil d’entendre per a algú amb la ment oberta. La globalització dels ensenyaments universitaris pot i ha de ser compatible amb el dret d’estudiar en la llengua pròpia del país.\nJosep Domingo Ferrer és catedràtic d'Enginyeria Informàtica de la URV i membre de l'IEC\n","author":"Josep Domingo Ferrer","date":1637881200000,"title":"Opinió El català i la docència universitària"},{"href":"https://www.ara.cat/opinio/esperits-lliures-ferran-saez-mateu_129_4191210.html","hash":"1e0e6b82","content":"\nFerran Sáez Mateu\n23/11/2021\nAmb els esperits lliures\n3 min\nLa universitat com a espai de lliure pensament.\nGETTY\nVaig llegir El espíritu de la comedia, d'Antonio Escohotado, a començaments dels noranta i em va semblar un bon assaig. Poc després vaig començar la seva Historia de las drogas, però el tema m'interessava més aviat poc –més aviat gens–. Això sí: és un llibre d'envergadura, un text de referència. Algunes de les seves traduccions –conec les de Hobbes i Jefferson, tot i que en va fer moltíssimes més– són impecables. A més, va ser un gran coneixedor d'Aristòtil. Escohotado va morir fa uns dies a Eivissa a l'edat de vuitanta anys. \nMor Antonio Escohotado, el filòsof de la droga\nDit això, reconec amb la mà al cor que la seva evolució política de l'extrema esquerra a allò que podríem anomenar anarcoliberalisme cañí no em suscita precisament gaires simpaties. Tampoc m'agrada gens ni mica l'escassa o nul·la distància moral en relació amb la xacra de les drogues ni tampoc amb altres qüestions. Fa uns anys, Escohotado deia per exemple que per a ell era un símptoma de vitalitat que el joc dels partits l'hagués arribat a fastiguejar tan aviat, quan feia tan poc que s'enfrontava a aquells grisos de Franco \"demanant a la Ciudad Universitaria [de Madrid] el mateix que reclamaven fa encara menys temps els estudiants de Pequín\". \"El mateix\"? Vol dir que reclamaven \"el mateix\"? Els maoistes de fa 45 o 50 anys ¿anaven en la mateixa direcció que els estudiants xinesos massacrats a Tianammen... pels maoistes? Escohotado polemitzava amb l'actitud de Sartre durant aquell temps, però acabava admetent que el pensador francès fou un dels herois de la seva generació. Es referia (i citava) al Sartre que durant molts anys defensà incondicionalment a Les Temps Modernes totes i cadascuna de les gegantines mesures repressives de l'URSS estalinista. \nJa veuen que la simpatia és escassa, però els confesso que en cas que s'hagués produït l'oportunitat no hauria dubtat a participar en un acte públic amb aquest senyor, ni amb molts altres que, tot i no ser tampoc sants de la meva devoció, han escrit alguna cosa original i substancial. Per què? Estic pensant en el magnífic article que el sociòleg Salvador Cardús va publicar la setmana passada en aquestes mateixes planes de l'ARA (\"Boicots i censura de l'esquerra autoritària\"). Deia Cardús: \"A la universitat, i en general en l’educació i la cultura, ocupades majoritàriament per perspectives d’esquerra autoritària soi-disant progressista, la censura ideològica, la cultura del boicot i la cancel·lació representen un greu atemptat contra la llibertat d’expressió i fan més difícil que hi pugui haver una ciutadania crítica capaç de construir el seu propi pensament\". No hi puc estar més d'acord. \nBasada en una veritable estructura organitzada de delació, la cancel culture està transformant avui determinats estudis universitaris en tribunals inquisitorials. L'anonimat que regna a la xarxa fa la resta: permet dir el primer que ens passa pel cap de franc, impunement, sense por a prendre mal. Salvador Cardús citava en el seu article un parell de damnificats per aquesta màfia, però la realitat és molt més voluminosa. Hi ha alguna sortida? Al meu entendre sí, tot i que les veritables arrels del problema ja són potser massa profundes. \nUna part de la solució és sens dubte paradoxal. En l'article d'avui, per exemple, estic defensant la figura d'un intel·lectual, Antonio Escohotado, que no té res a veure, en cap sentit, amb les idees que he provat d'argumentar en els meus assaigs o en els meus articles periodístics. Heus aquí, doncs, un tret d'aquells que surten per la culata: entre un esperit lliure que argumenta honestament el que pensa i un mestretites de la correcció política que ni tan sols dona la cara, ho tinc ben clar...\nLa segona solució a la violència de la cancel culture també és paradoxal però una mica més expeditiva: delatar el delator. En el seu article, Cardús explicava que un professor universitari boicotejat havia colat en revistes acadèmiques coses com \"El concepte de penis com a construcció social\", publicat a Cogent Social Sciences, on afirmava que l'aparell reproductor masculí només és una mistificació del sistema capitalista que ha acabat posant en risc el futur del planeta. Aquest article publicat el 2017 es pot llegir sencer aquí. \nEn reprodueixo el final: \"Arribem a la conclusió que els penis no s'entenen millor com a òrgan sexual masculí o com a òrgan reproductor masculí, sinó com una construcció social imposada que és alhora perjudicial i problemàtica per a la societat i les generacions futures [...] i està darrere de gran part del canvi climàtic\". ¿Com es diuen els qui van donar el vistiplau a aquest deliri en una revista acadèmica? Noms, noms...\nFerran Sáez Mateu és filòsof\n","author":"Ferran Sáez Mateu","date":1637622000000,"title":"Opinió Amb els esperits lliures"},{"href":"https://www.ara.cat/opinio/pablo-casado-guerra-civil-montserrat-tura_129_4062776.html","hash":"1fe61674","content":"\nMontserrat Tura\n23/07/2021\nDigerir el passat, acceptar la veritat\n6 min\nPablo Casado durant una intervenció al ple del Congrés.\nEMILIO NARANJO / EFE\nLeer en castellano\n“El 18 de juliol de 1936 començava la revolta que alguns militars feia anys que preparaven. Van fracassar, de fet, en no aconseguir d’imposar-se a Madrid; Barcelona o València, i aquest fracàs va transformar el que pretenia ser un cop de força que els donés el poder immediatament en una llarga guerra civil”. Amb aquestes paraules descriu el malaguanyat Josep Fontana l’inici de tres anys de conflicte armat que trencava un període en què l’alternança s’havia produït per sufragi, i aquest sufragi s’havia fet universal (1933) atorgant vot a les dones per primera vegada.\nLes atrocitats que hom pot viure i veure en una guerra són indescriptibles i inqualificables.\nPaul Preston ha posat a la nostra disposició una bibliografia extensa, fins al punt de titular una de les seves obres L’holocaust espanyol (2011). Aquesta obra comença explicant: “El dia que va rebre la notícia de la rebel·lió militar al Marroc, un terratinent de Salamanca va ordenar als jornalers de la seva finca que es posessin en fila, en va triar sis i els va matar a trets per donar una lliçó als altres”. Interessantíssim resum de la duríssima repressió dels trenta-tres mesos de guerra explícita. Preston no defuig descriure, també, l’anomenada violència revolucionària contra terratinents, industrials, banquers, benestants i clergat en nom de la revolució antifeixista.\nEl període que va del 14 d’abril de 1931 al 18 de juliol de 1936 va ser inestable políticament, però és la referència de parlamentarisme democràtic i de legislació avançada més important abans de 1977\nGuerra és guerra, i una vegada els fusells han desplaçat la paraula, és difícil aturar la sang vessada. Els militars revoltats van tenir l’ajut dels governs de la Itàlia feixista i de l’Alemanya nazi, mentre la República era abandonada a la seva sort pels governs democràtics de França, la Gran Bretanya o els Estats Units, emparant-se en un comitè internacional de no-intervenció. El govern de la Segona República va haver d’anar a buscar, pagats amb les reserves d’or del Banc d’Espanya, subministraments soviètics –que van arribar tard, parcialment i, a vegades, amb munició no compatible–, però van donar arguments per poder titllar-lo de procomunista als que des de sempre han intentat un relat favorable a la insurrecció militar.\n¿Com es defensen unes institucions d’elecció popular si una part important de les seves forces armades s’han sollevat contra el poder polític que les comanda? Poder configurar un nou exèrcit regular des de les unitats que s’han mantingut fidels al poder civil sorgit d’unes eleccions no va ser gens fàcil, i alguns van creure que havia arribat l’hora de la revolució i que la farien mentre derrotaven el feixisme. Tots en coneixem el resultat.\nEl període que transcorre des del 14 d’abril de 1931 al 18 de juliol de 1936 va ser inestable políticament, però és la referència de parlamentarisme democràtic i de legislació avançada més important abans de 1977 i, per tant, hauria de ser referencial per a les institucions democràtiques.\nFranco als carrers de Ceuta el 18 de juliol de 1936.\nEFE\nDavant la victòria de les forces de centreesquerra no monàrquiques de 1931, els neguits de les forces reaccionàries van mostrar-se el 1932 amb el que es coneix com la Sanjurjada, i la victòria de les forces de centredreta de 1933 va tenir una gran contestació social de les esquerres quan el Partit Radical va decidir atorgar competències governamentals a l’extrema dreta, l’anomenada CEDA.\nEn aquella contestació social promoguda per les esquerres, els miners d’Astúries van pagar un preu elevadíssim (més de mil morts), i a Catalunya els Fets del Sis d’Octubre van suposar la detenció del govern Companys i de centenars d’alcaldes, el seu enjudiciament i la seva condemna. Si bé van trencar l’ordre constitucional, no van oposar resistència a la detenció i van acceptar el veredicte del Tribunal de Garanties Constitucionals. \nLes eleccions de 1936, certament polaritzades, però complint  tots els requisits legals per a la seva convocatòria i escrutini, van donar la victòria al Front d’Esquerres (Front Popular a la resta d’Espanya). El funcionament de les institucions, amb els encerts i desencerts de totes les èpoques, corresponia als partits guanyadors a les urnes.\nD’ells era, doncs, la responsabilitat de garantir els drets d’una democràcia encara jove. El principal d’aquells drets: la llibertat, sempre sotmesa a normes, quan s’exerceix en una comunitat de milions de persones i des d’una posició governamental. Aquestes normes, a les democràcies, són les lleis i els reglaments que se’n derivin.\nEl govern legitimat per les urnes volia i exercia la democràcia, complia i feia complir les lleis, sempre sotmeses a revisió pels Parlaments que les han aprovat. I sempre amb la possibilitat de ser derogades quan es produeix alternança en la majoria parlamentària.\nPablo Casado és portaveu d’una dreta cada vegada més radicalitzada que ha arribat al punt de reescriure a la seva conveniència els passatges més dolorosos de la nostra història\nPablo Casado, que vol optar a la presidència d’Espanya, és portaveu d’una dreta cada vegada més radicalitzada que ha arribat al punt de reescriure a la seva conveniència els passatges més dolorosos de la nostra història. Aquesta setmana l’hem vist moderar un debat en què l'exministre de la UCD Ignacio Camuñas negava el cop d’estat del 18 de juliol del 1936 i culpabilitzava el govern de la Segona República de l'inici de la guerra civil. Casado no el va contradir, cosa que no ens hauria d’estranyar si tenim en compte que poques setmanes abans, al ple del Congrés, el líder del PP havia afirmat que \"la guerra civil va ser l'enfrontament entre els que volien la democràcia sense llei i els que volien llei sense democràcia\". No queda clar en la seva afirmació qui eren els que volien “la democràcia sense llei” i qui els que “defensaven la llei sense democràcia”, perquè ambdues coses eren responsabilitat de les institucions legítimes que s’havien constituït en el marc de la Constitució Espanyola de 1931, és a dir, del govern de la República i dels governs català i basc.\nCasado blanqueja el franquisme al Congrés\nTots els habitants del planeta Terra d’aquell moment amb sensibilitat suficient per defensar els drets humans i la democràcia parlamentària com a sistema d’organització política, veien en aquella jove República un projecte social avançat amenaçat pel feixisme internacional per les connexions dels militars sollevats amb els governs d’ideologia feixista d’Europa i per expressions com “acabarem amb els que davant d’associacions, comitès, sindicats, ateneus, han gosat intentar canviar l’ordre natural de les coses i ocupar el lloc dels poderosos”, o “eliminarem sense escrúpols ni vacil·lacions tots els que no pensin com nosaltres”, dites pel general Mola, un dels ideòlegs d’un cop d’estat transformat en una tràgica guerra.\nNo dic que Pablo Casado hagi dit aquestes barbaritats, però és inconcebible que qui aspira a dirigir una Espanya cada vegada més complexa pugui formular la tesi de la defensa de la llei o de la democràcia en l’acció dels comandaments militars que van rebel·lar-se contra la legitimitat de les institucions de la Segona República després d’unes eleccions lliures de resultat indiscutible (16 de febrer de 1936).\nSi Casado no es desdiu de la seva afirmació i manté que hi havia raons de democràcia o de lleis en l’aixecament feixista, les seves paraules el perseguiran\nTampoc vull que comparteixi el que penso jo, com ara que la guerra no va finalitzar fins a l’any 1977 i el nou procés constituent. No soc ingènua, com a demòcrata sé el que és opinió personal i el que són fets incontestables. No aspiro a presidir el govern d’Espanya: Casado sí. Si no reconeix la legitimitat dels governs dels pocs períodes democràtics del segle XX perquè s'hi van integrar formacions d’esquerres, o d’extrema esquerra, com a part de la pluralitat política, renega de la definició d’aquesta Constitució que tant rebrega (1978), la mateixa que “propugna com a valors superiors del seu ordenament jurídic la llibertat, la justícia, la igualtat i el pluralisme polític”.\nSi Casado no es desdiu de la seva afirmació i manté que hi havia raons de democràcia o de lleis en l’aixecament feixista, les seves paraules el perseguiran i perdrà influència (més de la que ja va perdre Rajoy) en els partits conservadors de la democràcia cristiana europea, que rebutja i combat els grups que defensen postulats d’aquesta mena. Això seria impensable al Partit Republicà Francès o la Unió Democratacristiana Alemanya \nGuerra és guerra i ningú en queda a recer. Estem a punt d’iniciar el debat de la reforma de la llei de memòria històrica i si es nega que l’any 1936 un grup de militars, amb influència del que s’estava fent a Alemanya des de 1933 i a Itàlia des de 1922, van imposar una dictadura per les armes després d’un aixecament il·legítim contra les institucions democràtiques, el Partit Popular s’haurà situat definitivament en la ucronia de l’extrema dreta europea.\nMontserrat Tura és metge i exconsellera de Justícia i d'Interior\n","author":"Montserrat Tura","date":1626991200000,"title":"Opinió Digerir el passat, acceptar la veritat"},{"href":"https://www.ara.cat/opinio/acords-necessaris-altra-salut-mental-jaume-funes_129_4163223.html","hash":"208b5627","content":"\nJaume Funes\n27/10/2021\nEls acords necessaris per a una altra salut mental\n3 min\nL'escola Can Ros, a Aiguamúrcia, tracta joves per males conductes o addiccions.\nCèlia Atset\nSembla que comença un temps polític en què la preocupació per la salut mental podria ocupar un espai significatiu. Alguns gestos de les nostres autoritats i algunes noves referències en les partides pressupostàries així ho indiquen. També les estadístiques de l’atenció desbordada en la postpandèmia i les alarmes als mitjans de comunicació apunten a una dosi més elevada de preocupació col·lectiva sobre els nous i vells malestars. Però, es tracta simplement de tenir més recursos? D’ampliar la xarxa actual per tenir més capacitat d’atenció? Entenem tots plegats per què embogim?\nCom en molts altres àmbits de la nostra societat, la crisi provocada per la pandèmia en l’atenció a la salut mental no és nova. Descobrim allò que ja teníem amb noves i aguditzades dimensions. Vivim noves i velles angoixes, noves i velles expressions dels patiments, i tot acompanyat de l’orfandat de no saber com ser atesos, escoltats, ajudats.\nPer què no tenim una lectura de la salut i la malaltia mental amb un nucli conceptual compartit?\nTanmateix, la resposta no pot ser destinar més recursos per seguir fent el mateix, havent comprovat una vegada més que el sistema fa aigües. No es tracta d’ampliar sinó de posar una mica de coherència, humanitat i eficiència. Més diners però per ser una mica més útils. I això vol dir que els professionals ens parem a pensar, pactem i expliquem les bases de com hauria de ser una bona atenció a la salut mental. Proposaré alguns dels eterns acords necessaris.\nPer què no tenim una lectura de la salut i la malaltia mental amb un nucli conceptual compartit? No podem continuar dient, en un extrem, que és una qüestió psicoanalítica i, a l’altre, que tan sols es tracta de reactivar els neurotransmissors. La salut pública (allà cadascú a la privada si no rep diners públics) necessita professionals amb visions holístiques, pluridisciplinàries, integradores, que tenen un nucli explicatiu compartit per tothom. La salut mental ni es pot explicar des del simple model mèdic de la resta de malalties ni podem acceptar discursos místics, filosòficoexistencials, que ho arreglen tot.\nNo necessitem exactament més hores de consulta sinó més hores de professionals que treballen en els territoris de la vida quotidiana\nCom que l’atenció està territorialitzada, no obliguem les persones a ser curades en funció de la tribu psicobiològica de l’equip que li toca. És obligatori no oblidar, com tots els estudis demostren, que l’eficàcia de l’atenció no té a veure amb el tipus de tractament sinó amb la qualitat de la relació que la persona estableix amb el professional terapeuta.\nPotser ja és hora de fer real allò de l’atenció comunitària. Una vella i cíclica reivindicació que recorda que emmalaltim junts i que ens podem ajudar a recuperar el benestar. No necessitem exactament més hores de consulta sinó més hores de professionals que treballen en els territoris de la vida quotidiana. Professionals que treballen junts amb altres professionals per modificar les condicions vitals que fan embogir, sense separar les atencions socials de les clíniques. Que van a la comunitat (a l’escola d’adults, a l’associació X o al casal de joves) per escoltar i acompanyar, en grup o individualment; que reforcen les possibilitats d’ajuda que tenen altres membres de la família, altres persones de l’entorn; que van al domicili per acostar-se als que no vindran a la consulta.\nProfessionals que ajuden a fer que altres recursos socials i educatius siguin més permeables a l’escolta, a l’acollida humanitzada. Necessitem que molts altres recursos tinguin una primera capacitat d’acollida sense derivar automàticament al sistema de salut mental. Pactem la inclusió mínima de professionals de la salut mental (no aliens al sistema) en els recursos socials, educatius, de joventut.\nNo neguem als pobres la felicitat de la pastilla, però tampoc el seu dret a explicar a algú què els passa\nTambé hem de parlar sobre les drogues de farmàcia. Valorem què vol dir el permanent increment del consum de psicofàrmacs (molt diferent segons el gènere, la classe social i l'edat). Valorem els intercanvis amb les altres drogues del mercat. No neguem als pobres la felicitat de la pastilla, però tampoc el seu dret a explicar a algú què els passa. Quina ha de ser la dosi mínima d’atenció? Vivim com a urgent calmar l’angoixa, però hem de poder reclamar que algú ens ajudi a entendre-la, potser sense necessitat de cap diagnòstic.\nEl darrer pacte que voldria suggerir té a veure amb l’atenció primària, la medicina de família. Entre els professionals d’aquest nivell d’atenció predominen els que estableixen un bon nivell de confiança i de relació d’influència saludable. Si tenen temps i suport, per a moltes de les situacions de dificultat psíquica, tenen capacitat d’atenció sense derivar a l’especialista. Per què no pactem que tinguin temps i que es formi un continu amb els recursos de salut mental per ajudar-se mútuament i valorar la manera més útil d’estar al costat de les persones?\nJaume Funes és psicòleg, educador i periodista\n","author":"Jaume Funes","date":1635285600000,"title":"Opinió Els acords necessaris per a una altra salut mental"},{"href":"https://www.ara.cat/opinio/guerra-terrorisme-guerra-xina-thomas-friedman_129_4116029.html","hash":"234533af","content":"\nThomas L. Friedman\n14/09/2021\nI ara, la guerra contra la Xina?\n7 min\nLa bandera nacional xinesa desplegada durant els Jocs Olímpics de Tòquio d'aquest estiu.\nSIMON BRUTY / EFE\nLa retirada dels Estats Units de l'Afganistan, després d’un exercici fallit de construcció nacional que ha durat 20 anys, ha portat molts nord-americans i analistes a afirmar: “Si aleshores haguéssim sabut el que sabem ara, mai hauríem triat aquest camí”. No estic segur que això sigui veritat, però sí que ens planteja un altre interrogant: “Què estem fent ara en política exterior que d'aquí 20 anys ens pugui fer dir: «Si aleshores haguéssim sabut el que sabem ara, mai hauríem triat aquest camí»\"?\nLa meva resposta es pot resumir en una paraula: Xina.\nI els meus temors es poden resumir en pocs paràgrafs: els quaranta anys que van del 1979 al 2019 van ser una època important per a les relacions entre els Estats Units i la Xina. Hi va haver molts alts i baixos, però amb tot va ser un període d'integració econòmica constant entre els dos països.\nLa profunditat d’aquesta integració entre els Estats Units i la Xina va contribuir a impulsar una globalització de l’economia mundial molt més profunda i a apuntalar quatre dècades de pau relativa entre les dues grans potències mundials. I sempre cal recordar que els conflictes entre grans potències són els que provoquen guerres mundials extraordinàriament desestabilitzadores.\nEn aquests últims cinc anys els Estats Units i la Xina s’han anat precipitant en la via cap a la desunió i potser la confrontació directa\nAquella època de globalització promoguda pels Estats Units i la Xina va enviar a l'atur uns quants treballadors de la indústria manufacturera nord-americana, mentre que a d’altres els va obrir la porta a enormes mercats per a l’exportació. Va treure de la pobresa centenars de milions de persones a la Xina, l'Índia i l'est d’Àsia, alhora que nombrosos productes esdevenien molt més assequibles per als consumidors nord-americans.\nEn resum, la pau i prosperitat relatives que va viure el món en aquells quaranta anys no es pot explicar sense fer referència als llaços entre els Estats Units i la Xina.\nTot i així, en aquests últims cinc anys els Estats Units i la Xina s’han anat precipitant en la via cap a la desunió i potser la confrontació directa. Al meu entendre, l’estil de lideratge de Pequín, cada vegada més intimidatori, tant a l’interior com a l’exterior; les seves polítiques comercials basades en el principi que ells sempre hi han de sortir guanyant, i l’estructura canviant de la seva economia són les principals causes d’aquest nou rumb.\nDit això, si tot continua igual, hi ha moltes possibilitats que tots dos països –per no parlar de molts altres–, quan mirin enrere d'aquí 20 anys, concloguin que el món es va convertir en un lloc més perillós i menys pròsper a causa de la ruptura de les relacions entre la Xina i els EUA a principis de la dècada del 2020.\nXi Jinping i Donald Trump durant un sopar després de la cimera del G-20 celebrada a Buenos Aires el 2018.\nKEVIN LAMARQUE / REUTERS\nAquests dos gegants van passar de fer molts negocis sobre la taula i, de tant en tant, donar-se puntades de peu per sota a fer molts menys negocis sobre la taula i donar-se puntades de peu molt més fortes per sota; tan fortes que corren perill de trencar la taula i lesionar-se mútuament. És a dir, deixar-nos amb un món molt menys capacitat per gestionar el canvi climàtic, la pèrdua de la biodiversitat, el ciberespai i les cada vegada més freqüents zones conflictives.\nPerò abans de passar de la “cooperació competitiva” a l'enfrontament amb Pequín, ens hem de fer unes quantes preguntes difícils de respondre. I la Xina també. Perquè potser tots dos països trobaran a faltar aquesta relació quan s’hagi acabat.\nPer començar, ens hem de preguntar: quins aspectes de la competència/conflicte amb la Xina són inevitables en una relació entre una potència en creixement i una potència que vol defensar l’statu quo? I què es pot corregir amb una política intel·ligent?\nComencem pel que és inevitable. Durant aproximadament els primers trenta anys dels quaranta d’integració econòmica, la Xina ens venia el que jo anomeno shallow goods (productes superficials): samarretes que ens posàvem per fora, vambes que portàvem als peus i plaques solars que clavàvem a les teulades. Els Estats Units, en canvi, venien a la Xina deep goods (productes profunds, estructurals): software i ordinadors que s’integraven dintre del seu sistema, coses que necessitava i que només ens podia comprar a nosaltres. \nQuan la Xina ens venia “productes superficials”, ens era igual si tenien un govern autoritari, llibertari o vegetarià\nBé, doncs ara la Xina fabrica cada vegada més “productes profunds” –com ara els sistemes de telecomunicacions 5G de Huawei–, però no ens tenim prou confiança mútua per instal·lar les seves tecnologies a les llars, dormitoris i empreses, ni tampoc per vendre’ls els nostres productes “més profunds”, com ara els xips lògics avançats. Quan la Xina ens venia “productes superficials”, ens era igual si tenien un govern autoritari, llibertari o vegetarià. Però quan som nosaltres els que comprem “béns profunds” a la Xina, els valors compartits són importants, i ara no n’hi ha.\nA més, cal parlar de l’estratègia de lideratge del president Xi Jinping, consistent a estendre el control del Partit Comunista a tots els àmbits de la societat, la cultura i el comerç. I això ha invertit la trajectòria d’obertura gradual al món iniciada el 1979. Si a això hi afegim la decisió de Xi que mai més hagin de dependre dels EUA per a les tecnologies avançades i la voluntat de Pequín de fer tot el que calgui per aconseguir-ho –comprar, robar, copiar, inventar o intimidar–, el resultat és una Xina molt més agressiva.\nPerò Xi s’ha passat de la ratlla. El nivell de robatori de tecnologia i penetració en les institucions nord-americanes ha esdevingut intolerable, per no parlar de la decisió d’asfixiar la democràcia a Hong Kong i erradicar la cultura musulmana uigur a l’oest de la Xina; a més, ha recorregut al seu poder econòmic i a l’anomenada “diplomàcia del llop guerrer” per intimidar veïns com Austràlia perquè ni tan sols demanin una investigació rigorosa sobre els orígens del nou coronavirus a Wuhan.\nL'hora de dinar a la planta de fabricació d'automòbils de Dongfeng Honda a Wuhan, a la província xinesa de Hubei, el març del 2020.\nAFP\nXi està fent que tot el món occidental es giri en contra de la Xina –veurem fins a quin punt quan Pequín organitzi els Jocs Olímpics d’Hivern del 2022– i ha portat l’actual president dels Estats Units i el seu predecessor a identificar la lluita contra el gegant asiàtic com el seu principal objectiu estratègic.\nPerò realment hem reflexionat sobre com ho farem?\nNader Mousavizadeh, fundador i director general de Macro Advisory Partners, una empresa de consultoria geopolítica, assenyala que, si ara canviem de prioritats i desplacem el focus de l’Orient Mitjà a una estratègia d’enfrontament irreversible amb la Xina, hauríem de començar per fer-nos tres preguntes fonamentals.\nXi ha portat l’actual president dels EUA i el seu predecessor a identificar la lluita contra el gegant asiàtic com el seu principal objectiu estratègic\nEn primer lloc, diu Mousavizadeh: “¿Estem segurs que entenem prou bé les dinàmiques d’una societat immensa i canviant com la Xina per concloure que la seva missió ineludible és la difusió mundial de l’autoritarisme? Sobretot tenint en compte que això requeriria, per part dels Estats Units, un compromís generacional força controvertit i propiciaria, al seu torn, una Xina encara més nacionalista”. \nEn segon lloc, diu Mousavizadeh, que va ser assessor del secretari general de l’ONU Kofi Annan: “Creiem que la nostra xarxa d’aliances és un actiu exclusivament nord-americà, però quan parlem amb els nostres aliats asiàtics i europeus sobre la realitat de les seves relacions econòmiques i polítiques amb la Xina, ¿els escoltem prou? ¿Ens assegurem que els seus interessos i valors estan integrats en una estratègia comuna respecte de la Xina? Perquè, si no és així, qualsevol coalició s’esmicolarà”.\nNo hi ha dubte que el millor que poden fer els EUA per neutralitzar la Xina és fer el que Pequín més detesta: plantar-li cara amb una àmplia coalició transnacional, basada en valors universals compartits, com ara l’estat de dret, el lliure comerç, els drets humans i unes normes comptables bàsiques.\nSi l’enfrontament es planteja entre el president dels Estats Units i el de la Xina, Xi aconseguirà fàcilment que tots els nacionalistes del país li facin costat. Si l’enfrontament és entre el món i la Xina i gira al voltant de quines són les normes internacionals millors i més justes, aïllarem els partidaris de la línia dura a Pequín i farem que més reformistes xinesos es posin al nostre costat.\nPerò la Xina no participarà en un debat altisonant limitat a les normes internacionals, encara que tingui al davant una coalició mundial. Aquest debat s’ha de reforçar amb el poder econòmic i militar. Moltes empreses nord-americanes pressionen ara perquè es deroguin els aranzels pactats per Trump en la primera fase de l’acord comercial amb la Xina, però sense demanar a Pequín que cancel·li els subsidis que van abocar a aquests aranzels. Mala idea. Quan tingueu tractes amb la Xina, parleu amb suavitat, però sempre equipats amb un aranzel ben elevat (i un portaavions).\nLa Xina no participarà en un debat altisonant limitat a les normes internacionals, encara que tingui al davant una coalició mundial. Cal el poder econòmic i militar\nI vet aquí la tercera pregunta de Mousavizadeh: si, després d'una guerra de vint anys contra el terrorisme, creiem que ara la nostra prioritat han de ser “les reparacions a casa –dèficits enormes en infraestructures, educació, renda i equitat racial”–, ¿és convenient posar l’accent en l'amenaça de la Xina o és més aviat perillós? Podria motivar els americans a prendre’s seriosament la renovació nacional, però també podria calar foc a les relacions entre els EUA i la Xina, cosa que afectaria des de les cadenes de subministrament fins als intercanvis d'estudiants i les compres de bons de l’estat nord-americà per part de Pequín.\nSigui com sigui, aquestes serien les incògnites que jo resoldria abans de passar de la guerra contra el terrorisme a la guerra contra la Xina. Reflexionem-hi a fons.\nEls nostres nets ens ho agrairan el 2041.\nThomas L. Friedman és periodista, tres vegades guanyador del premi Pulitzer\nTraducció: Lídia Fernández Torrell\nCopyright The New York Times\n","author":"Thomas L. Friedman","date":1631570400000,"title":"Opinió I ara, la guerra contra la Xina?"},{"href":"https://www.ara.cat/opinio/s-acosta-hivern-energetic-temible_129_4143751.html","hash":"237a9c6e","content":"\nThomas L. Friedman\n09/10/2021\nS’acosta un hivern energètic temible\n6 min\nUn comptador elèctric\nMarc Rovira\nDe tant en tant, les plaques tectòniques geopolítiques que sustenten l’economia mundial es mouen de sobte i poden fer trontollar i desestabilitzar tot el que hi ha al damunt. Això és el que passa en aquests moments en el sector de l’energia.\nS’estan ajuntant una sèrie de forces que, a més de convertir potser Vladímir Putin en el rei d’Europa, permetrien a l’Iran passar olímpicament dels EUA i construir una bomba atòmica i, a més, alterarien fins a tal punt els mercats energètics europeus que a la cimera climàtica de l’ONU a Glasgow podria haver-hi apagades a causa de la falta d’energia neta.\nSí, és molt gruixut.\nEls preus del gas natural i del carbó a Europa i l’Àsia acaben de superar màxims històrics, i pel que fa als Estats Units, el cost del petroli és el més alt dels últims set anys i el de la gasolina ha pujat 1 dòlar per galó respecte a l’any passat. Si aquest hivern és tan dur com pronostiquen alguns experts -i part de les classes mitjanes i pobres no poden escalfar casa seva-, em temo que veurem una reacció populista contra tot el moviment de lluita contra el canvi climàtic i contra els verds. I això ja es comença a notar a la Gran Bretanya.\nSoc seguidor del blog financer Blain’s morning porridge, escrit pel londinenc Bill Blain, un especialista en estratègies de mercat força intel·ligent i irreverent. Vet aquí el resum sense embuts que va fer, dijous de la setmana passada, de la situació energètica del Regne Unit:\n“Aquest hivern hi haurà gent que morirà de fred. A mesura que vagi pujant el preu de l’energia, els costos repercutiran d’una manera desproporcionada en els sectors més pobres de la societat. Les desigualtats d’ingressos quedaran al descobert amb gran dramatisme, perquè els més vulnerables s’enfronten a un dilema terrible: escalfar-se o menjar. És probable que aquest hivern el Regne Unit s’hagi d’agenollar i implorar energia a qui en tingui. Europa tindrà els mateixos problemes. El Pròxim Orient en demanarà el preu més alt que pugui i la capacitat de distribució és limitada. I Vladímir Putin espera tot això amb candeletes. Invitarà tots els dirigents europeus, un per un, a defensar la seva causa i els preguntarà amenaçadorament per què hauria d’obrir les aixetes del gas precisament per al seu país. No us equivoqueu, aquest hivern serà traumàtic. Sigueu-ne conscients”.\nCom hem arribat fins aquí? La veritat és que és un procés en què es barregen les bones i les males notícies.\nLa bona notícia és que les principals economies s’han compromès a reduir la petjada de carboni eliminant progressivament els combustibles contaminants, com ara el carbó utilitzat per escalfar les cases i per les indústries energètiques. La mala notícia és que la majoria de països ho fan amb una total falta de coordinació, de dalt a baix, i abans que el mercat hagi produït prou energies renovables netes, com l’eòlica, la solar i la hidràulica.\nSi no tenim prou energies renovables però volem fer una política ecològica, la millor alternativa és el gas natural, que emet aproximadament la meitat de CO que el carbó (sempre que no es desprengui metà durant el procés d’extracció). Però no hi ha prou existències d’aquest combustible de transició. Per tant, tothom lluita per aconseguir-ne més, i per això el principal proveïdor dels gasoductes de la Unió Europea, Rússia, està ara en una posició immillorable mentre els preus es disparen i cada vegada hi ha més apagades.\nCom informava Bloomberg Businessweek el 27 de setembre: “Les existències a les instal·lacions d’emmagatzematge europees han baixat fins a un mínim històric per a aquesta època de l’any. S’ha limitat el cabal de gas procedent de Rússia i Noruega. I això és preocupant perquè, a causa del bon temps, ha baixat la producció dels aerogeneradors, mentre les envellides centrals nuclears europees s’estan tancant gradualment o són més propenses a les interrupcions del servei; tot plegat fa que el gas sigui encara més necessari. No és estrany que, aquest any, a Europa el preu del gas hagi pujat gairebé un 500% i hagi assolit una cotització en borsa gairebé rècord”.\nPerò no és només un problema d’Europa. Aquesta crisi energètica podria afectar els proveïdors de ceràmica, acer, alumini, vidre i ciment de la Xina, mentre les famílies brasileres es troben amb el regal d’unes factures de la llum exorbitants perquè l’escàs cabal dels rius ha fet baixar la producció d’energia hidràulica. I els problemes de la cadena de subministrament del carbó relacionats amb la pandèmia no fan sinó agreujar les dificultats.\nPerò, com és que la mala notícia ha aparegut tan aviat en aquest procés?\nPer culpa del covid-19. Al començament, la pandèmia va esclatar i va avisar les principals economies que ens encaminàvem cap a una profunda recessió. En conseqüència, van baixar en cascada els preus de tota mena de productes bàsics, com ara el petroli i el gas.\nAixò, al seu torn, va fer que els bancs tallessin les inversions en nous pous de cru i capacitat de gas natural, quan ja feia set anys que aquestes inversions estaven en declivi a causa dels seus pèssims rendiments.\nAra bé, resulta que l’economia s’ha recuperat de pressa gràcies als programes d’estímul dels governs, molt més de pressa del que s’havia previst. I també la demanda d’energia. Però aquesta indústria no creix tan ràpidament. Per tant, no hi havia prou gas natural -i menys encara energies renovables- per cobrir aquesta demanda.\nDe moment, els Estats Units tenen prou petroli i gas natural per satisfer les seves necessitats, però la seva capacitat d’exportar gas natural liquat per ajudar els altres és força limitada, sobretot tenint en compte que totes les empreses de serveis públics europees i asiàtiques intenten complir els nous estàndards d’energia neta en matèria mediambiental, social i de governança i, per tant, estan desesperades per importar gas natural.\nQuan tots els països arrenquen alhora, els preus es tornen bojos. O s’apaguen els llums.\nNo em malinterpreteu. Soc tan ecologista com sempre. Però no soc un ecologista simpàtic. Soc un ecologista de debò. Per aconseguir l’energia neta que ens fa falta, necessitem l’eòlica, la solar i la hidràulica, però també la introducció d’un impost sobre el carboni a les principals economies industrials, amb l’energia nuclear i el gas natural fent de pont. Si us oposeu a tot això, no us preneu seriosament el que ara ens diuen els científics: s’han d’utilitzar combustibles que no emetin carboni per gestionar els aspectes destructius del canvi climàtic que ja han esdevingut inevitables; així podrem impedir els que serien impossibles de controlar.\nPer desgràcia, fruit d’una reacció exagerada davant de l’accident nuclear de Fukushima, el 2011 Alemanya va decidir abandonar progressivament tota la seva producció nuclear fins a l’apagada definitiva el 2022: les centrals que l’any 2000 van generar el 29,5% de la producció energètica alemanya. Tot això s’ha de substituir amb energia eòlica, solar i hidràulica, i amb gas natural, però de moment no n’hi ha prou.\nCom assenyala Bill Gates al seu llibre How to avoid a climate disaster, força lúcid, l’única manera d’aconseguir els nostres objectius climàtics és aplicar l’electricitat provinent d’energia neta a la producció de les grans indústries pesants -com l’acer, el ciment i els automòbils-, i també a l’escalfament de les cases i el funcionament dels cotxes. L’energia nuclear segura i assequible ha de formar part de la nostra combinació de fonts d’energia perquè, segons Gates, “és l’única escalable i sense carboni que està disponible les 24 hores del dia”.\nMentrestant, però, aquesta crisi energètica coincideix amb l’estancament de les converses entre els EUA i l’Iran sobre la recuperació de l’acord nuclear que Donald Trump va trencar imprudentment el 2018, sense cap pla alternatiu per aturar el programa nuclear iranià. Per pressionar-nos, l’Iran ha tornat a enriquir urani a un ritme que fa pensar als funcionaris nord-americans que d’aquí pocs mesos, o menys, tindran prou material físsil per a una sola bomba.\nL’Iran tardaria molt més temps a construir una ogiva i un sistema de llançament, però, segons alguns responsables nord-americans, Teheran només vol quedar-se al llindar nuclear, com el Japó, a molt poques passes de construir una bomba. Això li donaria tot el poder de dissuasió que necessita. Tant Israel com els Estats Units han promès que no deixaran que l’Iran s’acosti tant a la possessió d’una arma nuclear. Per desgràcia, doncs, estem entrant en un moment crític.\nPerò, ¿i si els Estats Units o Israel creuen que han d’atacar el programa nuclear iranià en el que potser serà el pitjor hivern energètic des del 1973? ¿I si l’Iran, com a resposta, dispara contra petroliers nord-americans o occidentals al golf Pèrsic, on hi ha Qatar, el principal exportador mundial de gas natural liquat? Els preus del petroli i del gas serien estratosfèrics. O sigui que, de sobte, l’Iran té una nova força per pressionar: ataqueu-nos i portareu el món a la ruïna.\nSi jo me n’adono, els iranians també.\nParafrasejant els Beatles a Here comes the sun : “Little darling -it’s gonna be a long, cold, crazy winter ”.\n","author":"Thomas L. Friedman","date":1633730400000,"title":"Opinió Un hivern energètic temible"},{"href":"https://www.ara.cat/opinio/perills-d-adoptar-bitcoin_129_4050966.html","hash":"24fdaedf","content":"\nPaola Subacchi\n11/07/2021\nEls perills d’adoptar el bitcoin\n4 min\nMolts pensen que el mercat del bitcoin (la principal moneda digital del món) és un joc de guanyadors i perdedors reservat a fons de cobertura, inversors aficionats, fanàtics de la tecnologia i delinqüents. Per l’enorme risc que comporta, una moneda digital anònima summament volàtil només pot ser atractiva per als que entenen aquest joc (o no tenen res a témer perquè poden mitigar els riscos o absorbir qualsevol pèrdua). Però el bitcoin està començant a cridar l’atenció de països i persones amb accés limitat a sistemes de pagament convencionals, que són precisament els actors menys preparats per gestionar-ne els riscos subjacents.\nRecentment, el Salvador es va convertir en el primer país que adopta el bitcoin com a moneda de curs legal, amb l’aprovació d’una llei que entrarà en vigor al setembre. És a dir, que el bitcoin podrà utilitzar-se per pagar béns i serveis a tot el país, i els receptors estaran legalment obligats a acceptar-lo.\nEls salvadorencs no són aliens a aquesta classe d’experiments monetaris. El 2001 el dòlar nord-americà es va convertir en moneda de curs legal al Salvador, i és la que s’usa en les transaccions locals. En aquell moment, el govern del president Francisco Flores va permetre la lliure circulació del dòlar (a més de la moneda nacional, el colon) amb un tipus de canvi fix.\nEls defensors del dòlar van sostenir que els beneficis esperats de l’estabilitat macroeconòmica compensarien de sobres el fet que el Salvador perdés sobirania econòmica, independència monetària i fins i tot el monedatge (la diferència entre el cost de producció de bitllets i monedes i el seu valor nominal). Però d’un dia per l’altre el poder adquisitiu es va ensorrar i l’economia es va tornar encara més dependent de les remeses (diners enviats pels emigrants al seu país), que en les últimes dues dècades han representat de mitjana un 20% del PIB anual.\nFer servir el bitcoin com a moneda de curs legal exacerbarà les restriccions monetàries que la dolarització va posar de manifest, sobretot la manca d’un marc macroeconòmic i institucional independent per formular les polítiques internes. A més, el bitcoin és molt més volàtil que el dòlar. Del 8 al 15 de juny, el seu valor va oscil·lar entre 32.462 dòlars i 40.993 dòlars, i en el període comprès entre el 15 de maig i el 15 de juny la variació va ser d’entre 34.259 i 49.304 dòlars. Fluctuacions d’aquesta amplitud (i el fet que depenen del tot del mercat, sense que les autoritats tinguin manera de gestionar-les) fan del bitcoin un instrument inadequat per a l’estabilització macroeconòmica.\nEl president del Salvador, Nayib Bukele, va tuitejar que el bitcoin facilitarà les remeses i reduirà en gran mesura els costos de transacció. Els emigrants paguen comissions escandalosament altes per enviar diners a casa seva, malgrat moltes crides de les Nacions Unides i del G-20 perquè es redueixin. Segons el Banc Mundial, el cost internacional mitjà d’enviar 200 dòlars a un altre país és aproximadament 13 dòlars, o sigui el 6,5%, molt més que la fita del 3% fixada en els Objectius de Desenvolupament Sostenible.\nNo obstant això, el 2020 els països d’ingressos baixos i mitjans van rebre 540.000 milions de dòlars en remeses, una mica menys que el 2019 (548.000 milions) i molt més que els fluxos d’inversió estrangera directa cap a aquests països (259.000 milions el 2020) i d’ajuda internacional al desenvolupament (179.000 milions el 2020). Reduir les comissions al 2% pot sumar fins a 16.000 milions de dòlars al flux anual de remeses.\nLa indústria mundial de les remeses, gran però molt fragmentada, depèn de transferències electròniques a través dels sistemes de pagament dels bancs comercials, que cobren oneroses comissions per l’ús d’aquesta infraestructura i per l’accés al benefici que suposa una xarxa internacional segura i fiable. Però el problema no són només les altes comissions. Molts migrants no tenen compte bancari al país on treballen, i de vegades les seves famílies formen part dels 1.700 milions de persones no bancaritzades del món. A més, alguns migrants necessiten transferir diners a països que no estan integrats al sistema de pagaments internacionals o que tenen restringida la capacitat de rebre transferències des de l’estranger (per exemple, Síria o Cuba).\nBukele no s’equivoca pel que fa a la necessitat de qüestionar el sistema (fins i tot proveint alternatives barates i segures). Però el bitcoin no és l’eina adequada. Encara que permet transferir valor a altres països de forma directa sense la costosa intermediació de tercers, la seva volatilitat implica que més que un mitjà d’intercanvi és, en el millor dels casos, un actiu financer (i un instrument de reserva de valor extremadament perillós). El risc d’un ensorrament sobtat de la seva cotització implica que els migrants i les seves famílies al país d’origen mai no poden estar segurs de la quantitat transferida.\nPerò en comptes de criticar com un altre exemple de criptomania la decisió salvadorenca d’adoptar el bitcoin, cal pensar en els motius que porten moltes persones de tot el món a utilitzar moneda digital amb fins no especulatius. Potser la resposta està en el fet que el sistema financer internacional actual s’adapta poc o gens a les seves necessitats.\nInnovacions en monedes digitals, com el servei de diners mòbil M-Pesa a l’Àfrica, han aconseguit importants nivells d’adopció com a mitjà de pagament en molts països en desenvolupament. Però cal fer més per proveir el diner digital de la infraestructura i els marcs regulatoris que necessita. Per ara el terreny segueix sent desequilibrat.\nHi ha una necessitat urgent de polítiques transnacionals coordinades per evitar que el bitcoin i les seves variants facin més mal que bé als països en desenvolupament. Si el sector públic i el privat no apliquen reformes crucials que facilitin la disponibilitat universal a baix cost de serveis bancaris bàsics, cada vegada més persones i governs es veuran atrets cap al bitcoin i altres alternatives a la banca tradicional tan barates com perilloses i dubtoses.\nCopyright Project Syndicate\n","author":"Paola Subacchi","date":1625954400000,"title":"Opinió Els perills d’adoptar el bitcoin"},{"href":"https://llegim.ara.cat/opinio/alliberar-memoria-colectiva_129_4230673.html","hash":"2728db96","content":"\nActualitat\nReportatges\nEntrevistes\nCrítiques\nOpinió\nCòmics\nJavier Pérez Andújar\n04/01/2022\nCom alliberar-se de la memòria col·lectiva\n2 min\n'Warlock'\nGalaxia Gutenberg\nSi a l'Eclesiastès tot era vanitat, avui el que es porta és la paradoxa. D'aquesta manera, l'energia nuclear es declara verda, els exèrcits intervenen en missió de pau, hi ha un nacionalisme que es diu internacionalista... En la ciència-ficció, la paradoxa és un dels motors principals. Molts dels relats de viatges en el temps estan sustentats damunt un principi de contradicció. L'exemple més conegut és el de qui va al passat per matar el seu avi, acte que implica la inexistència del viatger.\nA finals dels anys 50 del segle passat, el novel·lista Alfred Bester va escriure un dels relats més emblemàtics, i potser més narrativament intel·ligents, d'aquesta paradoxa del temps. Es diu Los hombres que mataron a Mahoma, i l'editor, traductor, escriptor i científic Miquel Barceló, recentment desaparegut, el va incloure en la seva edició, magnífica, per cert, de l'antologia Cronopaisajes. Historias de viajes en el tiempo (col. Nova, 2003). El que ve a dir aquest conte, entre moltes altres coses, és que cadascú viatja al seu propi passat i no al d'una altra persona. I que el mateix succeeix amb la memòria i amb l'amor. El passat és un tipus de vanitat; vull dir, ho és la memòria. Oblidar ha estat sempre més veritable, més ambiciós, més audaç. Algú empaitat pels records no deixa de ser un personatge secundari al costat d'un autèntic desconegut.\nDes dels temps sumeris en què es va escriure l'Epopeia de Guilgameix, l'heroi era algú que viatjava al més enllà i tornava per fundar una nació. L'heroi modern, però, no té passat, això es veu a totes les pel·lícules de vaquers. N'hi ha prou amb llegir Warlock, d'Oakley Hall (Galaxia Gutenberg, 2009), per comprovar que ara el passat és tan sols col·lectiu, que les històries es narren perquè siguin escoltades per l'altra gent, que tot això sempre és pels altres. El conte de Bester i la novel·la de Hall van aparèixer el mateix any, 1958, i aleshores el passat d'aquests dos autors nord-americans, i el del món occidental, era una guerra mundial i un parell de bombes atòmiques que van commocionar el planeta. És comprensible que alguna gent s'estimés més no tenir temps enrere. Avui a internet això es diu dret a l'oblit i actua com a paradoxa davant la memòria col·lectiva. I a l'inrevés també.\n_________________\nCompra aquest llibre\nFes clic aquí per adquirir Warlock (Galaxia Gutenberg) d'Oakley Hall a través de Bookshop, una plataforma que dona suport a les llibreries independents.\n","title":"Com alliberar-se de la memòria col·lectiva","author":"","date":1641405517607},{"href":"https://www.ara.cat/opinio/vacunes-eina-igualtat-social-guillem-riambau_129_4194598.html","hash":"279c4e60","content":"\nGuillem Riambau\n27/11/2021\nLes vacunes com a eina d'igualtat social\n2 min\nEl debat entre el dret individual a no vacunar-se i l’efecte d’aquesta decisió en la salut de la resta de la societat ha estat ampli. Crec, però, que no s’ha posat prou èmfasi en el fet que les vacunes poden contribuir a reduir les desigualtats socials, de manera força semblant a l’impost a la renda progressiu o les beques per a estudiants de baixos ingressos.\nMalgrat que cal no oblidar que hi ha molts factors, com ara l’estacionalitat, que afecten la propagació del virus, aquests darrers dies hem pogut observar com els països on el grau de vacunació és menor han hagut de tornar a imposar restriccions a la mobilitat –per exemple, a Àustria (65% de la població vacunada), Alemanya (68%), Croàcia (47%) o Itàlia (73%). Per contra, societats amb taxes més altes de vacunació –com la nostra, 80%– per ara es poden permetre limitar les restriccions al mínim.\nAixò es molt important no només de cara a les llibertats individuals, sinó també de cara a les desigualtats socials. Hi ha tres raons fonamentals. Primer: els confinaments parcials o totals afecten de manera molt desigual les persones treballadores. Dos estudis recents de la Unió Europea i l’OCDE mostren que mentre els confinaments pràcticament no afecten ni el sou ni l’estabilitat laboral de professions considerades d’alt valor afegit –com ara analistes, consultors, o professors universitaris– sí que tenen, en canvi, una clara incidència sobre personal de restauració, hostaleria o el món assistencial –en general, més mal remunerades, menys estables, i que requereixen menys formació. Tal com mostra la professora de Harvard Claudia Goldin en un estudi centrat als EUA, això afecta particularment les dones i les minories, ja que són les que majoritàriament treballen en aquests sectors.\nSegon: el tancament de les escoles té conseqüències negatives per a tot l’alumnat, però especialment per als infants de les classes més vulnerables. Com han mostrat Sheila González i Xavier Bonal, només les famílies amb recursos i amb possibilitat de teletreballar poden donar certa continuïtat i suport emocional en l’aprenentatge dels seus fills i filles quan tanquen les aules. Les implicacions a llarg termini són dramàtiques, ja que la pèrdua de l’escola presencial agreuja les ja marcades desigualtats educatives entre individus de diferents orígens socioeconòmics.\nFinalment, índexs baixos de vacunació impliquen més pervivència del virus entre nosaltres i, en conseqüència, més probabilitat que aparegui una nova mutació més perillosa que les actuals variants. Si fos el cas, això implicaria un possible retorn a confinaments arreu i reincidiria en els punts comentats, a escala no només local sinó global.\nPer sintetitzar, les societats amb nivells de vacunació més baixos són societats on és més possible que vegem un augment de les desigualtats durant els propers anys. Vacunar-se, doncs, no només implica un gest de solidaritat sanitària, sinó també de solidaritat social.\nGuillem Riambau és professor d'economia a la UB i membre de l'Institut d'Economia de Barcelona\n","author":"Guillem Riambau","date":1637967600000,"title":"Opinió Les vacunes com a eina d'igualtat social"},{"href":"https://www.ara.cat/opinio/gran-dimissio-josep-ramoneda_129_4196395.html","hash":"27b2d2a3","content":"\nJosep Ramoneda\n27/11/2021\nLa gran dimissió\n2 min\nUna notícia em ve al cap reiteradament aquests dies. I crec que no podem badar. En diuen la gran dimissió : més de quatre milions d’americans han deixat de manera voluntària la seva feina en el darrer any. “Un referèndum col·lectiu sobre la crisi i els problemes laborals”, diu Mishal Khan, per part d’una gent que se sent “explotada o degradada”. I Paul Krugman parla de la revolta dels treballadors.\nSegons sembla, són persones de pràcticament tots els nivells de l’escala laboral. Se sap poc encara sobre les seves causes i intencions, però s’especula amb els efectes de la pandèmia, que ha estat un recordatori de la vulnerabilitat i de la precarietat que ens habiten i que han canviat la nostra relació amb l’espai i amb el temps: hem recuperat la possibilitat de donar gruix a activitats que tenen una duració impròpia de l’acceleració en què vivim (el temps de pensar, del tedi, de l’amor, de la lectura, del silenci, del passeig, de la conversa lliure d’exigències, de les aficions alienes als cànons establerts, de jugar amb les criatures i d’un llarg etcètera). Quin sentit té deixar-nos hores i hores a la carretera cada dia per anar i venir de la feina? La pandèmia pot haver ajudat a fer revisions personals i a treure’n conseqüències que en altres moments haurien estat impensables. Però segur que hi ha també raons estructurals, que venen d’abans: la fatiga; les humiliants relacions laborals; la degradació del treball; l’obsessió amb els resultats, en diners comptants, que passa per sobre de les persones, carn de tots els ajustos; la deshumanització del món laboral, en ple deliri nihilista.\nSigui com sigui, un abandonament espontani i massiu, sense cap indici d’operació organitzada ni cap consigna ideològica, és una esmena radical a una peça articular del sistema: el treball, que en els últims anys ha anat perdent la dimensió comunitària per acomodar-se a la lògica que diu que la societat no existeix i que només hi ha individus. Uns quants d’aquests han dit prou. Estem davant d’una rara revolució espontània que toca el centre de gravetat de l’organització social. No sabem fins on arribarà. Però el que no pot ser és no voler veure un senyal que interpel·la de ple les societats occidentals en un moment que l’autoritarisme creix dia a dia, enmig de la confusió. Quan sona un avís el pitjor és no voler-lo escoltar.\nJosep Ramoneda és filòsof.\n","author":"Josep Ramoneda","date":1637967600000,"title":"Opinió La gran dimissió"},{"href":"https://www.ara.cat/opinio/anomalia-espanyola-jordi-munoz_129_4136618.html","hash":"29931506","content":"\nJordi Muñoz\n02/10/2021\nUna anomalia espanyola\n3 min\n\"La digestió del passat colonial no és fàcil enlloc, però en la majoria dels països del nostre entorn s’hi ha anat imposant una relectura crítica del passat colonial\"\nARA\nLeer en castellano\nNo fa gaires dies la presidenta de la Comunitat de Madrid, i estrella emergent de la dreta espanyola, Isabel Díaz Ayuso, criticava una reflexió del Papa sobre els pecats del catolicisme a Mèxic. Es mostrava sorpresa per l’exercici d’autocrítica, ja que, segons ella, el que Espanya va fer fou portar l’espanyol, el catolicisme i, per tant [sic], la civilització i la llibertat al continent americà. L’alcalde de Madrid, tot seguit, es declarava orgullós de la conquesta d’Amèrica, i deia que no s’havia de demanar perdó per res, ni per allò ni per la reconquesta [sic], de la mateixa manera que ell no tenia previst exigir als musulmans que es disculpessin per la invasió d’Espanya [sic] l’any 711. El líder del PP, Pablo Casado, reblava el clau assegurant que calia sentir-se orgullosos de la conquesta d’Amèrica, malgrat el que digués la llegenda negra i el revisionisme històric [sic]. Afegia Casado que Espanya és, després de Grècia i Roma, la nació més important de la història [sic].\nTot això ha passat aquesta setmana, en ple 2021. No és cap rampell, ni cap exageració. Tampoc no és una visió marginal, patrocinada per un grup de pseudohistoriadors nacionalistes excèntrics. Sintetitza, en poques paraules, la visió de la història dominant en la dreta espanyola. Una visió històrica rabiosament nacionalista, nacionalcatòlica, que reivindica sense cap recança l’imperi i el colonialisme. I que, en la millor tradició ultranacionalista, rebutja qualsevol qüestionament del paper d’Espanya a Amèrica considerant-lo fruit de l’enveja o odis ancestrals, concentrats en la famosa llegenda negra.\nAquesta visió, tot i haver sigut radicalment qüestionada pels historiadors seriosos, a Espanya té una important cobertura intel·lectual. Des d’institucions ràncies com la Real Academia de la Historia, a una producció industrial de llibres pseudohistòrics que es poden trobar en aeroports i grans superfícies. Una versió especialment exitosa fou la del bestsellerImperiofobia y leyenda negra, d’Elvira Roca Barea. Un llibre, per cert, que fou recomanat efusivament per un altre fervent patrocinador de la tesi de la llegenda negra, el socialista [sic] Josep Borrell.\nLa centralitat que tenen, a Espanya, aquesta mena de tesis pseudohistòriques és una anomalia. La digestió del passat colonial no és fàcil enlloc, però en la majoria dels països del nostre entorn s’hi ha anat imposant una relectura crítica del passat colonial. En alguns casos aquesta relectura ha anat acompanyada de gestos simbòlics, com peticions de perdó o la retirada d’estàtues i símbols. Sempre va acompanyat de controvèrsia, però la tendència dominant és clara. Fins i tot en països amb un passat colonial molt més recent i que, per tant, haurien de tindre més dificultats per a la revisió crítica. Majoritàriament, els crítics amb la relectura anticolonial, en tot cas, el que qüestionen és l’anacronisme, que s’afronti el passat amb els esquemes d’avui, però molt rarament articulen una defensa explícita del passat colonial, com sí que fa la dreta espanyola.\nQuè explica aquesta anomalia? Per què el corrent central de la dreta espanyola està encara alineat, en ple 2021, amb les tesis historiogràfiques que reivindiquen desacomplexadament la colonització? Diria que això només es pot entendre en el marc de l’herència autoritària que perviu en la dreta espanyola. Una herència que, per descomptat, s’estén a molts altres àmbits. Començant per la qüestió nacional i la manera d’afrontar-la, i seguint per la instrumentalització del poder judicial o pel qüestionament de la legitimitat dels seus adversaris polítics, entre d’altres. L’aparició de Vox, lluny de moderar el PP, sembla que ha reforçat aquesta lògica autoritària.\nA Espanya hi ha, certament, franges de la dreta que són moderades i plenament democràtiques. Però són minoritàries i conviuen còmodament amb un tronc central que no es desempallega del passat autoritari. Per això el gruix de la dreta espanyola es troba tan còmoda en aquesta mena de zeitgeist trumpista, de política hiperpolaritzada i identitària: encaixa molt bé amb la seva tradició. Només cal recordar les teories de la conspiració que va patrocinar el diari El Mundo després dels atemptats d’Atocha l’11 de març de 2004.\nAquesta anomalia espanyola, l’absència d’una dreta moderada i plenament democràtica, és estructural i no conjuntural. I no és menor. Perquè, fins i tot quan aquesta dreta no governa, fa inviable qualsevol hipòtesi de reforma institucional. De fet, ara impedeix fins i tot el funcionament normal d’institucions bàsiques, com el poder judicial. Aquest autoritarisme de la dreta espanyola, el blindatge constitucional i la posició conservadora del PSOE operen, conjuntament, com a factors bàsics del tancament de l’anomenat règim del 78.\nJordi Muñoz és politòleg.\n","author":"Jordi Muñoz","date":1633125600000,"title":"Opinió Una anomalia espanyola"},{"href":"https://llegim.ara.cat/opinio/futbol-argentina-videla-mallorca-dictadura-maria-escalas_129_4230385.html","hash":"2e14bda6","content":"\nActualitat\nReportatges\nEntrevistes\nCrítiques\nOpinió\nCòmics\nIgnasi Aragay\n04/01/2022\nLa tapadora del futbol\n3 min\nJugadors argentins celebrant un gol durant el Mundial de futbol del 1978 celebrat a l'Argentina\nGETTY\nEl 1978, Argentina va acollir el Mundial de futbol. Maradona tenia 17 anys i encara no jugava. La competició, que va guanyar el país amfitrió, va servir per tapar la brutalitat i les misèries d’una dictadura que va imposar el terrorisme d’estat. Però molts argentins, i el món sencer, van fer veure que no ho veien. Un any abans de l’inici de la competició, les Madres de Mayo havien començat a reunir-se a la Plaza de Mayo de Buenos Aires per denunciar la desaparició dels seus fills a causa de la repressió del règim militar de Videla. Es calcula que van desaparèixer –o sigui, van ser assassinats– 30.000 persones.\nAquest és el marc on desemboca la novel·la Estimada Mirta (ed. Amsterdam), de la mallorquina Maria Escalas, un llibre que va de menys a més, que creix en densitat, intensitat i dramatisme a mesura que avança. A la postguerra franquista, una família mallorquina decideix enviar un fill a fer les Amèriques i després el segueixen la resta. A la terra promesa argentina progressen. Però mentre uns fan diners en connivència amb el règim, altres són víctimes del terror. Passen de l’Espanya de Franco a l’Argentina de Videla, amb Perón i Evita pel mig. Hi ha un moment que un dels familiars, sense deixar de somriure davant de la por, cita el general Ibérico Saint-Jean. No és cap llicència literària, ho va dir en un discurs el maig del 1977: \"Primer matarem tots els subversius, després els seus col·laboradors, després els simpatitzants, després aquells que queden indiferents, i finalment matarem tots els tímids!\" Hi ha gent que ignora perquè hi ha tants argentins entre nosaltres. Molts van arribar fugint de Videla.\nEn el fons, sempre pensem que les coses dolentes els passaran als altres. Fins que ens passen a nosaltres. Aquest podria ser el leitmotiv de la novel·la... i de la vida (i ara mateix de com alguns veuen el virus del covid). Quantes vegades, per comoditat, preferim ignorar les evidències? Preferim l’espectacle (del futbol o del que sigui) abans que enfrontar-nos a la realitat. Això, de manera extrema, va passar a l’Argentina i ha passat tantes vegades arreu, col·lectivament o individualment, davant grans o petites injustícies o situacions dramàtiques: jo ja me’n surto, el meu mal no vol soroll.\nI després hi ha l’alternativa digna, que el protagonista del llibre només descobreix al final, de gran, enmig dels remordiments: \"A vegades lluitam, encara que sapiguem que no hi ha res a fer, perquè no volem deixar de bracejar contra l’inevitable. Podem tolerar perdre, però no podem consentir no haver fet tot el que podíem, fins i tot quan ja vèiem que ho teníem tot perdut. Ho he vist en política, ho he vist en malalts que, tot i saber que la fi és a prop, continuen lluitant per cada alè d’aire, com nàufrags que tot i sabent que la mar els engolirà, continuen nedant contracorrent amb força...\"\nÉs el mite de Sísif, que un cop i un altre torna a fer pujar la pedra pendent amunt. Víctor Alba, pseudònim de Pere Pagès, un català exiliat que també havia fet les Amèriques (en el seu cas a Mèxic i els EUA), va titular les seves memòries Sísif i el seu temps. Com a escriptor, periodista i activista, Víctor Alba va ser un home polític. L’exili econòmic que narra Maria Escalas no pot evitar la política. Perquè com deia Joan Fuster, \"tota política que no fem nosaltres serà feta contra nosaltres\". O, si voleu, si tu no tries (o si tu tries passar de tot), trien per tu.\n____________________\nCompra aquest llibre\nFes clic aquí per adquirir Estimada Mirta de Maria Escalas a través de Bookshop, una plataforma que dona suport a les llibreries independents.\n","title":"La tapadora del futbol","author":"","date":1641405517638},{"href":"https://www.ara.cat/politica/otegi-generositat-victimes_1_4153121.html","hash":"311944e6","content":"\n10 anys de la fi d'ETA\nPolítica\n20/10/2021\nEl valor d’Otegi i la generositat de les víctimes\nUn dels dèficits d'Aiete era el reconeixement del dolor causat pel terrorisme basc\nAntoni Batista\n4 min\nEl coordinador general d'EH Bildu, Arnaldo Otegi, i el secretari general de Sortu, Arkaitz Rodríguez, aquest dilluns.\nEFE /Javier Etxezarreta\nLeer en castellano\nBarcelonaArnaldo Otegi s’ha dolgut del patiment causat per ETA. Ha fet una esmena a la totalitat: \"No s’hauria d’haver produït mai\", ha admès, i ha demanat \"respecte\", \"consideració\" i \"memòria\" per les víctimes. El representant més carismàtic de l’esquerra abertzale i arquitecte de la pau, Arnaldo Otegi, ha tingut el valor de proclamar-ho solemnement per commemorar mirant endavant els deu anys del final de la violència. Aleshores, el 17 d’octubre de 2011, la Conferència Internacional de Pau d’Aiete era l’última escena, amb tots els focus i els flaixos, del cessament definitiu de l’activitat armada d’ETA. Tres dies abans del comunicat, a l’antic palau on Franco estiuejava i on un complot anarquista, amb explosius passats per ETA, intentava el magnicidi, organitzacions i personalitats d’arreu demanaven a l’organització el punt final, en el conveni retòric que el desenllaç havia estat pactat prèviament i molt treballat. Durant anys i amb discreció.\nEra la fi d’ETA en tota regla, i en qualsevol cas el final de mig segle d’estralls i la garantia d’un dret a la vida que mai no hauria d’haver estat vulnerat. Però quedaven assignatures pendents, en alguns casos utilitzades fins a l’extenuació pels qui, des de dretes i extremes dretes, anaven posant noves fites que així mantenien el fantasma del terrorisme per contaminar tots els independentismes, que, sense el llast de la violència, són perfectament legítims. Ni amb la declaració d’Otegi n’han tingut prou, i han apel·lat a la manca de condemna. Costa de condemnar els crims polítics que tenen víctimes pròximes per afinitat ideològica, familiar, de tradició o electorals, i s’opta per eludir la qüestió girant full al passat en nom d’encarar el futur. Els que posen més pegues a condemnar el franquisme són els que ara reclamen la condemna d'ETA.\nUn d’aquests dèficits d’Aiete era el reconeixement del dolor causat pel terrorisme basc, però era tan important que aviat es van enfilar totes les agulles de cosir ferides per la pau i la convivència. Víctimes catalanes van tenir un paper primordial en els processos restauratius que ara ha recreat el cinema --vegeu Maixabel-- allà on l’art ens explica la realitat millor que ella mateixa. Robert Manrique, ferit gravíssim a Hipercor, es va veure a la presó amb Rafael Caride, membre del comando responsable de l’atemptat, i es va anar trobant amb Iulen de Madariaga, fundador d’ETA, primer teòric de la violència i un dels primers a demanar-ne el cessament. La primera trobada va ser el febrer de 2006, a Barcelona. Manrique diu les coses pel seu nom, sense eufemismes ni subordinades. Madariaga va entomar i, abans d’anar a dormir, a les sis del matí, em va dir exactament: “Estic fet pols\". Es van veure per últim cop el maig de 2014, a Torredembarra.\nRosa Lluch es va trobar per primer cop amb Pernando Barrena a Barcelona, just després d’Aiete. Ella s’havia mullat públicament a favor de la pau, i, donant valor al comunicat de cessament, l’endemà mateix, en l’entrevista publicada a l’ARA i traduïda després a l’èuscar pel Berria, va manifestar-se a favor de l’acostament de presos i va apel·lar a la generositat. Aquella primera trobada entre els dos va ser molt dura, i ni un ni l’altra les tenien totes de com aniria. El moment de màxima tensió va ser quan li va etzibar: \"Ells mataven, però vosaltres callaveu\". Barrena va escoltar amb respecte i, després d’un parell de contactes més, com a portaveu de l’esquerra abertzale va fer el primer reconeixement del dany causat per ETA. Era el 21 de novembre de 2012: Facultat d’Història de la Universitat de Barcelona, jornada Parlem de reconciliació, sota el paraigua de la terra de ningú acadèmica que obria el catedràtic Antoni Segura. Hi havia víctimes d’ETA i dels GAL i la tortura. Va fer-ne el preàmbul el bisbe Uriarte, mediador en les converses de Zuric impulsades pel govern Aznar el 1999.\nBarrena va dir textualment: \"L'esquerra abertzale reconeix el dolor i el sofriment que les diverses manifestacions de violència han produït; el generat tant per l'activitat armada d'ETA com per la violència governamental i de guerra bruta des d'instàncies oficials\". I l’autocrítica directa, directament relacionada amb la demanda de Rosa Lluch: \"L'esquerra abertzale accepta que, mitjançant les seves declaracions o actes, ha pogut projectar una imatge d'insensibilitat davant del dolor causat per les accions d'ETA. En aquest sentit, lamentem el dany que de manera no desitjada hàgim pogut afegir per mitjà de la nostra posició política o que des de la tasca de portaveus hàgim pogut ocasionar. I reconeixem que, en la cruesa de la confrontació, ens ha faltat cap a unes víctimes la sensibilitat mostrada amb les altres\".\nLa primavera del 2017, Arnaldo Otegi va conversar en privat amb Rosa Lluch a Barcelona. I abans-d’ahir, a Aiete, va encaixar la mà de Robert Manrique, que m’enviava un dels seus concisos missatges: “Bon dia... O millor: MOOOOLT BON DIA. Amb paciència i tranquil·litat, tot arriba”.\n","title":"El valor d’Otegi i la generositat de les víctimes","author":"","date":1641405517646},{"href":"https://www.ara.cat/opinio/pensions-pa-avui-fam-dema-germa-bel_129_4185139.html","hash":"315ad196","content":"\nGermà Bel\n17/11/2021\nPensions: 'winter is coming'\n4 min\nGent gran i infants.\nGETTY\nLeer en castellano\nAvui toca pensions, puix s’han convertit en l’exemple més gràfic de l’emergent conflicte intergeneracional a Espanya (no l’únic), que s’intensificarà a mesura que augmenti l’explotació dels més joves per la resta de població, més ben protegida pels governs de torn.\nEls canvis en la regulació de les pensions poden acabar sent un dels pitjors llegats que deixarà l’actual govern de PSOE-Podem (P+P, en endavant) en l’àrea econòmica. El govern P+P va equivocar-se suprimint la garantia de sostenibilitat introduïda pel govern del Partit Popular (PP), en lloc d’ajustar-la, si volia fer-la menys regressiva en els seus efectes, atès el nivell de les pensions més baixes a Espanya. Així mateix, es va equivocar reintroduint l’actualització automàtica per IPC de les pensions de forma generalitzada; podria haver-ho fet de forma limitada a les pensions més baixes, cosa que hauria tingut un efecte progressiu. Però ho va fer per a totes les pensions, també per aquelles que superen els salaris mitjans d’entrada dels nous cotitzants, que són els que paguen les pensions que ara es cobren.\nTants teòrics del populisme com volten, caldria que expliquessin, si això no és populisme, què és doncs el populisme\nDerogar les reformes de pensions del PP no va ser el problema. Les reformes es poden derogar; és qüestió de tècnica legislativa. El problema va ser derogar la reforma sense un mecanisme alternatiu per aconseguir els seus objectius: reduir el desequilibri a llarg termini entre ingressos i despeses del sistema de pensions. A més, s’accentuà el desequilibri amb el retorn a l’actualització automàtica per IPC.\nAltra vegada: el govern P+P podria haver aplicat altres fórmules –més progressives– de contenir la despesa futura, o d’augmentar els ingressos del sistema, però no ho va fer. Equivocació? Van ser decisions dirigides a conservar i eixamplar els vots dels pensionistes, ja la gran fracció electoral d’interès particular a Espanya (i a Catalunya), i creixent. Per cert, tants teòrics del populisme com volten, caldria que expliquessin, si això no és populisme, què és doncs el populisme.\nEn resum: la política electoral del govern P+P ha provocat un augment sobrevingut (electoral) de despesa en pensions equivalent a 1,6 punts del PIB a 2030, i 3 punts del PIB a 2050, segons ha calculat el mateix govern d’Espanya (vegeu p. 46 de l’informe Ageing Report 2021. Country fiche Spain). Retinguin la dada; hi tornem més avall.\nResulta que els dolentots europeus ens obliguen a retallar les pensions, igual que ens obligaven a retallar despeses socials fa 10 anys. És fals\nI ara arriba el comodí \"excusa europea\": resulta que els dolentots europeus ens obliguen a fer retallades de les pensions, igual que ens obligaven a retallar despeses socials fa 10 anys. És fals. La UE obliga a mantenir una perspectiva equilibrada entre despeses i ingressos (en general), i en pensions contributives (en particular), perquè els països que transfereixen rendes no volen subsidiar desequilibris eternament.\nS'hi pot estar més o menys d’acord (generalment, depèn de si s’espera rebre o transferir subsidis). Però el fet és que l’equilibri no és obligatori via retallada de despesa; es pot aconseguir via augment d’ingressos. Per això hi ha molts països a la UE que tenen despesa pública superior a Espanya, però també ingressos superiors. Ara bé: si el govern d’un país s’entesta a no reduir el desequilibri via ingressos (generalment perquè els impostos amb gran potencialitat recaptatòria –IRPF i IVA– castiguen electoralment), algú acaba demanant què es fa per reduir la despesa... i en aquestes estem les darreres setmanes.\nD’ací les giragonses del ministre Escrivá, que sap de què va l’assumpte, i mira que els problemes no esdevinguin ingestionables mentre hi sigui ell. O la vicepresidenta Calviño, que també sap bé de què va l’assumpte. Per això han aprovat l’augment del període de còmput per calcular les pensions; una mesura que redueix les pensions de forma agregada, però beneficia les persones que han tingut la seva història de cotitzacions truncada els darrers anys, una situació cada cop més freqüent.\nAmb l’augment de les cotitzacions socials s’ha comès un error\nAra, amb l’augment de les cotitzacions socials s’ha comès un error, vist en perspectiva. El canvi és molt petit: tant, que no resoldrà cap problema. Apujar les quotes un 0,6% recapta un 0,16% del PIB; és no res comparat als 1,6 i fins a 3 punts percentuals que es deia més amunt. Però ho fa apujant el cost del treball. En les darreres dècades ha costat molt desplaçar tributació des del treball a altres impostos generals. Per què fer-ho? Doncs perquè els països que carreguen sobre impostos generals en lloc de sobre el treball tenen productes més competitius, cosa que afavoreix la producció local i l’exportació.\nEl govern del P+P ha estat irresponsable en matèria de pensions: ha agreujat els problemes en lloc de buscar altres formes de resoldre’ls. Ara, la necessitat punxa, i s’han començat a posar pegats. Però això només ha començat. I cada cop serà més complicat embridar els problemes, puix l’entrada dels baby-boomers a la jubilació tindrà uns efectes electorals importants.\nLes reformes de veritat arribaran quan la cosa no aguanti més, amb més trauma del que hauria estat necessari, i també amb més conflicte intergeneracional que si s’hagués reconegut fa temps una cosa ben senzilla: els jubilats han cotitzat el que els van manar... però el que els van manar cotitzar està lluny del que es necessita per finançar les pensions. Tothom n’és conscient, per cert. I desplaçar tot l’ajustament als que arribaran després, avui és pa però demà serà fam (i molt injust). Continuarà.\nGermà Bel és economista\n","author":"Germà Bel","date":1637103600000,"title":"Opinió Pensions: 'winter is coming'"},{"href":"https://www.ara.cat/opinio/barcelona-decadencia-falta-rumb_129_4166868.html","hash":"3368027d","content":"\nIgnasi Aragay\n30/10/2021\nBarcelona: ¿decadència o falta de rumb?\n3 min\nEstem assistint a un debat amb aires preelectorals sobre si el progressisme que governa Barcelona l’està portant a la decadència. Un debat que es creua amb una segona idea paral·lela, segons la qual l’independentisme estaria conduint Catalunya també per camins de paràlisi econòmica. Les recents dades de l’atur semblen contradir-ho. Diria que, en tots dos casos, el problema no és tant de vitalitat econòmica com de rumb. Faré aquí un viatge llampec a la Barcelona de fa 150 anys per mostrar la dificultat de generar consensos en moments convulsos, i com el progrés econòmic i social poden ser contradictoris.\nFa un segle i mig, el 1871, el regidor conservador Josep Rius i Taulet, que acabaria sent l’alcalde que va fer possible l’esclat industrial i urbanístic de l’Exposició Universal del 1888 (la del Parc de la Ciutadella), va impulsar la celebració per primer cop de les Festes de la Mercè. Aquell 1871 l’Ajuntament va convertir la ciutat en el primer municipi d’Espanya que instaurava per al comerç el sistema mètric decimal. En la mateixa data, i en el terreny cultural, naixia la revista La Renaixensa, impulsada entre d’altres per Àngel Guimerà i emblema de la recuperació del prestigi del català.\nEls fets revolucionaris de la Comuna de París, amb el primer intent històric reeixit però breu d’alternativa popular al capitalisme, reverberaven aquí i provocaven una ofensiva governamental del govern de Sagasta contra sindicalistes i republicans: una vaga havia paralitzat la fàbrica de Can Batlló, aleshores l’empresa tèxtil més gran d’Espanya. L’any abans (1870) ja hi havia hagut, sobretot al barri de Gràcia, la revolta de les quintes contra el reclutament forçós a l’exèrcit. Estàvem en ple Sexenni Democràtic iniciat amb la Gloriosa del 1868, en què es va destronar Isabel II. Barcelona bullia en molts sentits, tant d’idees de revolta com de negocis. La ciutat acabava de sortir d’un episodi de febre groga, que havia arribat en vaixell procedent de Cuba i que va obligar a tancar i confinar el barri de la Barceloneta. Barcelona va quedar aïllada per vaixell i tren i es calcula que hi van morir unes 2.000 persones, d’un total d’uns 300.000 habitants. L’Eixample de Cerdà, aprovat per Madrid, ja donava ales a una nova i moderna urbs -no sense especulació-, però la higiene a la part antiga seguia sent precària. El mateix 1871 Cerdà va ser elegit diputat a Corts pel federalisme moderat (dos anys després, com a vicepresident de la Diputació, participaria en la proclamació de l’efímera Primera República).\nI si de Cuba venia la febre groga, també allí s’havien gestat les grans fortunes catalanes. Fortunes esclavistes. El desembre de 1871 es creava el Círculo Hispano Ultramarino de Barcelona, que va liderar una campanya contra l’abolició de l’esclavisme amb el suport de la patronal del Foment del Treball i de l’Institut Agrícola Català de Sant Isidre. Al capdavant d’aquell Círculo que volia mantenir l’esclavisme com fos malgrat els tractats internacionals hi havia Joan Güell i Antonio López. Les seves fortunes permetrien, en la següent generació (Eusebi Güell es va casar amb Isabel López), el mecenatge de l’obra de Gaudí. El lobi català va fer que Espanya fos l’últim país europeu a abolir l’esclavitud a les seves colònies americanes.\nAixí era, més o menys, la Barcelona de fa 150 anys: revolucionaria, emprenedora, classista, esclavista, industriosa, culturalment i científicament dinàmica, defensora de la seva llengua i història, republicana al carrer i monàrquica als despatxos, catalana i espanyola. Tot això passava a les portes del naixement d’un catalanisme polític que en bona mesura ha marcat la ciutat i el país durant més d’un segle en contraposició a un espanyolisme tendencialment autoritari. Aquella agitada Barcelona no tenia el rumb clar, però no es pot dir que fos decadent.\n","author":"Ignasi Aragay","date":1635544800000,"title":"Opinió Barcelona: ¿decadència o falta de rumb?"},{"href":"https://www.ara.cat/opinio/nous-pressupostos-ester-oliveras_129_4180017.html","hash":"33b8296c","content":"\nEster Oliveras\n12/11/2021\nPressupostos contra la bretxa de gènere\n2 min\nLa penalització per la maternitat i l’elecció educativa són les dues variables principals que mantenen la bretxa salarial entre homes i dones. I per què és important això en els pressupostos? Doncs perquè com a llei política han d’incorporar una mirada de gènere que ajudi a reduir aquestes diferències estructurals. Amb els pressupostos presentats aquest dimarts es genera l’oportunitat de fer un pas endavant tant en l’amplitud com en la profunditat d’aquesta perspectiva. \nEn aquest sentit, les escoles bressol gratuïtes per als infants de dos anys són un bon començament. Es tracta d’una mesura que tindria un impacte immediat, vistosa i senzilla d’explicar –per això apareix sovint en els discursos del president, fet que no impedeix que sigui una proposta necessària i oportuna–. Dades recents de l’Enquesta de Població Activa mostren com el nivell d’activitat laboral encara és menor entre les dones que tenen fills i, en canvi, augmenta en el cas dels homes. Per tant, tot i que les estadístiques estan convergint, encara és vigent l’afirmació que “la maternitat castiga les mares mentre premia els pares”. Una de les derivades d’aquest càstig laboral és que les dones posposen el moment de la maternitat fins a tenir certa estabilitat professional, objectiu difícil en l’actual mercat laboral, o bé directament decideixen no tenir fills (o menys dels que haurien desitjat). La natalitat a Catalunya l’any passat va ser d'1,2 infants per dona, un dels índexs més baixos de la Unió Europea. \nUn altre dels eixos pressupostaris, el més expansiu, és l’impuls a la reindustrialització catalana, que vol aprofitar l'oxigen que aporten els fons europeus. Si algun consens de país ha deixat la pandèmia és precisament aquesta necessitat d’impulsar sectors en què Catalunya ha estat potent, com l’automoció, o que tenen clares perspectives de creixement, com les energies renovables o la participació en el xip europeu. Al contrari que la mesura anterior és una política de llarg recorregut però que també tindrà implicacions per a les dones. Aquesta nova economia postindustrial requerirà sobretot persones formades en sectors STEM (ciència, tecnologia, enginyeria i matemàtica). L'OCDE ha estimat que l’any 2030 el 80% de les feines estaran relacionades amb aquestes àrees de coneixement. Són feines que tenen associada una remuneració més alta, i ara mateix el percentatge de dones en alguns d’aquests graus universitaris se situa en un ínfim 12% i, per tant, molt lluny de la paritat. Resumint: tan rellevants són les escoles bressol gratuïtes que permeten a les mares mantenir-se en el mercat laboral, com vetllar per no incrementar la bretxa salarial derivada de l’elecció formativa d’homes i dones.\nExplica una llegenda que mentre el grau es deia informàtica hi havia moltes estudiants a les aules i, quan el van rebatejar com a enginyeria informàtica, van desaparèixer. Convé treballar cap a l’eliminació d’estereotips i explicar que enginyeria és una paraula derivada d’enginy i, que d’això, en tenim totes. \nEster Oliveras és economista i vicerectora de la Universitat Pompeu Fabra\n","author":"Ester Oliveras","date":1636671600000,"title":"Opinió Pressupostos contra la bretxa de gènere"},{"href":"https://www.ara.cat/opinio/catala-universitat-gemma-ubasart_129_4135138.html","hash":"36ebdb13","content":"\nGemma Ubasart\n02/10/2021\nEl català a la universitat\n3 min\nFotografia d'arxiu d'estudiants fent les PAU a la Universitat Pompeu Fabra.\nPere Tordera\nDossier\nL'ús social del català\nDesplega\n1\nCatalà a les aules: una emergència lingüística\n2\n“Hem de fer esforços enormes per aconseguir petits avenços”\n3\n\"Els insults i les converses en català ens sonen a broma\"\n4\nUniversitats: l’equilibri entre blindar el català i obrir-se al món\n5\nEl País Valencià diu adeu a la immersió i aposta pel plurilingüisme\n6\nEl català retrocedeix a l'escola balear enmig del conflicte per la llei d'educació\n7\nEl model de La Bressola, pendent del Constitucional francès\nL'Editorial\nPer un nou pacte pel català a l’ensenyament\nOpinió\nEl català a la universitat\nAquests dies, a partir d'unes declaracions de la consellera d’Universitats, Gemma Geis, s'ha tornat a posar sobre la taula la preocupació sobre l'ús del català a les aules universitàries. En concret, s'ha fet referència al canvi de llengua que es produeix en alguns casos un cop iniciat el curs. És una qüestió que ve de lluny: al pla docent consta una llengua i s’acaba impartint el curs en una de diferent. Els factors són múltiples però n’hi ha un que s’ha destacat en la conversa pública: els estudiants de fora l’àmbit lingüístic del català que demanen un canvi de llengua.\nPersonalment, en la pràctica docent, m’he trobat a vegades en aquesta situació. Mai he canviat la llengua i no tinc la percepció que hagi estat una situació traumàtica per a ningú ni, encara menys, conflictiva. Sempre és bo seguir les bones pràctiques dels que ens han precedit en la professió. Des del principi vaig adoptar la pràctica del mestre Arcadi Oliveres. Intento explicar a l’aula, en un altre idioma si cal, la importància que té per a nosaltres l’ús quotidià d’una llengua minoritzada, sense estat. I com ha costat que el català estigués present a les institucions d'educació superior. Ofereixo tutories a l’estudiant o estudiants en qüestió, tornant a repetir la classe si cal, però amb la condició que assisteixin a les classes de tot el grup. Al cap de poc, són ells els que et diuen que ja poden seguir bé les sessions en català. I fins i tot alguns agraeixen aquesta invitació a exposar-se a una nova llengua. És una estratègia que m’ha funcionat i que recomano al professorat que comença.\nIntento explicar a l’aula, en un altre idioma si cal, la importància que té per a nosaltres l’ús quotidià d’una llengua minoritzada, sense estat\nAra bé, i al marge que em sembla bé que les universitats siguin rigoroses amb allò que ofereixen (si una classe està publicitada en una llengua, s’hauria de mantenir), la salut del català a la universitat no es pot limitar a observar i/o vigilar comportaments individuals. Si el català avui malgrat tot és una llengua viva, de prestigi i institucional –després de la llarga nit franquista i en un context de globalització– és perquè s’ha fet estimar per sectors molt diversos de la societat catalana. Perquè ha estat una tria i no una imposició. Però també, i això és molt important, perquè s’han desenvolupat polítiques públiques ambicioses (des del model d'immersió lingüística a l’escola, passant per TV3 o la generalització de cursos gratuïts a través del Consorci).\nLa salut del català a la universitat no es pot limitar a observar i/o vigilar comportaments individuals\nL’ús de la llengua no es pot desvincular del model d’universitat que es construeix. I precisament una mirada d’alta volada és la que hauríem d’intentar mantenir en la conversa pública. Des del meu punt de vista el model actual fragilitza l’ús del català i debilita la riquesa lingüística (a part d’altres qüestions que si volen tractem un altre dia). M’explico amb alguns exemples. Un primer, en relació amb la contractació. El concurs d’accés de professorat a través del programa Serra Húnter –promocionat (gairebé exigit) pel departament–, a diferència de la fórmula tradicional, no demana com a requisit previ el coneixement de la llengua catalana. És possible l’arribada de professors a les universitats catalanes que no sàpiguen un borrall de català. Un segon, en relació a l’acreditació. Per poder concursar per formar part del cos docent estable cal abans passar per una acreditació a càrrec de l’Agència Catalana de Qualitat (AQU). Recentment el catedràtic Quim Brugué ha exposat en una article a la revista Pensem el doble biaix que provoca el sistema d’avaluació català: gairebé només es tenen en compte els mèrits de recerca (ni docència, ni gestió, ni transferència o impacte en el territori de l’activitat universitària) i, a més, allò que es valora en recerca és la publicació d’articles a journals anglosaxons (ni projectes d’incidència, ni llibres, ni articles o capítols a altre tipus de publicacions, ni producció en llengües minoritzades). L’homogeneïtzació dels perfils acadèmics, tots tallats pel mateix patró, i sobre el perfil tipus d’algunes disciplines, no només empobreix la ciència catalana sinó que també l’afecta lingüísticament.\nLa publicació de material docent en català és insostenible per a les editorials si no compten amb cert ajut econòmic\nI a tot això cal afegir-hi la no existència i/o desaparició d’ajuts i incentius per fer vida acadèmica en català i amb impacte en l’entorn. La publicació de material docent en català és insostenible per a les editorials si no compten amb cert ajut econòmic. El foment de l’elaboració de tesis doctorals en català ha deixat de ser un objectiu per a les nostres autoritats públiques. La no existència d’una línia de projectes competitius arrelats al territori retalla potencialitats d’interacció. En definitiva, la relació de la universitat amb el país, també l’ús de la nostra llengua, queden relegats al pur voluntarisme. \nCal repensar el nostre model universitari. També si ens preocupa la salut del català.\nGemma Ubasart és professora de ciència política de la UdG\nDossier\nL'ús social del català\nAnterior\nPer un nou pacte pel català a l’ensenyament\nVés a l’ÍNDEX\n","author":"Gemma Ubasart","date":1633125600000,"title":"Opinió El català a la universitat"},{"href":"https://www.ara.cat/opinio/d-austria-catalunya-covid-dels-tremols_129_4189242.html","hash":"3973cdf8","content":"\nMontserrat Tura\n20/11/2021\nD’Àustria a Catalunya: el covid dels trèmols\n4 min\nAmb un traç molt gruixut i sense intenció de fer-ne hipòtesi científica, la humanitat pot assimilar-se, sota els efectes de la pandèmia del SARS-CoV-2, al bosc de trèmols que hi ha a l’estat nord-americà de Utah i que tots els botànics i biòlegs del món consideren que és un únic organisme viu. Més de cinquanta hectàrees d’arbres genèticament idèntics, connectats per les arrels; més de sis mil tones de matèria viva formant l’organisme viu més gran del món. Això és Pando.\nQuan el març de 2020 el Dr. Tedros Adhanom va anunciar (per a molts ho hauria d’haver fet abans) que la malaltia que produïa el nou coronavirus passava a tenir consideració de pandèmia, entre altres coses va dir: “He afirmat des del primer moment que els estats, en les seves diverses maneres d’administrar-se, han d’adoptar un enfocament basat en la participació de tots els nivells d’organització social, i l’estratègia no serà integral si no impliquen tota la societat. Prevenir infeccions, salvar vides i reduir efectes perversos en els desenvolupaments socials és un objectiu que port unir-nos”.\nEns demanava que per una vegada ens sentíssim i actuéssim essent conscients que érem Pando. Les estacions i les vies de sortida de les grans ciutats dels països on es van anunciar restriccions es van omplir de multituds que optaven pel que creien que els salvaria: desatendre la crida a disminuir la interacció per evitar el creixement exponencial de casos. Una solució individual, egoista. Així ens hem comportat en totes les grans epidèmies que relaten els llibres d’història de la medicina.\nLa picaresca per saltar-se les normes d’aïllament era considerada un divertiment. Des d’aleshores hi ha hagut dues mirades radicalment diferents: la de les famílies que han patit greument la malaltia, amb pèrdues i llargues setmanes d’angoixa esperant notícies telefòniques dels seus familiars ingressats, i la dels que no han vist la cara greu del covid-19 i han menystingut el seu potencial destructiu.\nAmb algunes excepcions, com ara Nova Zelanda o el Canadà, els governs no han sabut aplicar aquella estratègia integral que impliqui tota la societat i la converteixi en el millor sistema de vigilància epidemiològica. Des que van autoritzar-se les vacunes (amb gairebé un 100% d’eficàcia) hem oblidat la consciència sanitària col·lectiva, les mesures antipàtiques i avorrides que podien aturar la transmissió del virus.\nCom que a Espanya la malaltia ha tingut una incidència molt elevada, la població s’ha vacunat, i aquest escut ens ajudarà en les onades que encara hem de viure. Però fiar-ho tot a la vacunació no és suficient. Encara no es disposa de tractament específic de la malaltia i els casos de malaltia persistent són elevats. Els sistemes sanitaris estan esgotats, amb la sensació que una part dels seus conciutadans, quan es comporten irresponsablement, els condemnen a seguir exposats.\nEn aquesta Europa que no ha volgut renunciar als seus hàbits de lleure, inclosa la mobilitat de lleure, ara trenquem tots els nostres principis de voluntarietat i confidencialitat, de proximitat i accessibilitat, perquè no hem sabut crear consciència d’ésser únic i, per una vegada, solidari. L’autèntica solidaritat és l’anònima, però com que hem estat poc solidaris (i encara ho som menys amb els països pobres, que també són Pando), ara haurem de mostrar les nostres entranyes en forma d’historial mèdic per entrar al teatre o per agafar el transport públic.\nHem renunciat a la implicació de la societat, a convertir-los en agents de salut, a fer-los entendre que no n’hi ha prou de lluir una mascareta, que s’ha d’utilitzar correctament i sempre; no n’hi ha prou que sigui un espai obert, que la distància social és imprescindible. Cadascun de nosaltres tenim capacitat per aturar les cadenes de contagi. Podíem haver aturat la pandèmia ja fa temps.\nHaver de presentar el passaport covid (i perseguir-ne la falsificació) potser farà augmentar el percentatge de població vacunada entre els que tenen una reticència vacunal més per inacció que per oposició. Però els plantejaments punitius de confinaments, com ara a Àustria, la suspensió del treball, i altres, incrementaran les posicions radicals. Les emocions positives poden mobilitzar millor (estratègies integrals) que les basades en la sanció i el càstig. La confiança en les institucions ha baixat durant la pandèmia, i per implicar tota la societat calen lideratges reconeguts, no repudiats.\nA principis de novembre l’OMS calculava que havien mort 150.000 sanitaris pel SARS-CoV-2 al món des de l’inici de la pandèmia. Uns dos milions havien emmalaltit, i un 50%, tot i desitjar-ho i necessitar-ho, no havien rebut la vacuna. Del fons de cada sanitari podria sortir un clam a fer-ho tot obligatori, a aïllar els no vacunats, a silenciar els negacionistes. Ens costa entendre la desconsideració cap a nosaltres que hi ha en cada frivolitat i insensatesa que rebutja petites incomoditats que evitarien contagis. Hem vist la versió més terrible d’aquesta pandèmia. Darrerament els nostres pacients són dels que es penedeixen de no haver-se vacunat. I no obstant això, el que volem des de l’inici d’aquest malson són formes eficients de convertir cada ciutadà en un activista anticovid, en un sentinella de la salut, i no en una persona perversa.\n","author":"Montserrat Tura","date":1637362800000,"title":"D’Àustria a Catalunya: el covid dels trèmols"},{"href":"https://www.ara.cat/opinio/europa-alemanya-democracia-funciona-timothy-garton-ash_129_4119467.html","hash":"3b67d707","content":"\nTimothy Garton Ash\n17/09/2021\nA Europa i Alemanya: ¿la democràcia funciona?\n5 min\nCartell electoral del candidat de l'SPD a la cancelleria alemanya Olaf Scholz, que actualment lidera les enquestes.\nCONSTANTIN ZINN / EFE\nLa setmana passada a Brussel·les vaig trobar tothom pendent de Berlín. I a Berlín vaig trobar tothom electritzat per unes eleccions que inesperadament es presenten molt obertes. Una cosa, però, és clara: és gairebé segur que el nou govern alemany serà una coalició formada per tres partits, no per dos. I això ens porta a la pregunta més profunda de totes les relacionades amb aquest esdeveniment d’extrema importància per a Europa: ¿la democràcia funciona? Més exactament: ¿el model de canvi europeu a través del consens democràtic –del qual Alemanya és un gran exemple– pot generar les mesures que Europa necessita urgentment si no vol perdre posicions al segle XXI?\nLa Unió Europea és com una màquina escurabutxaques gegant. Com més pinyes o taronges s’arrenglerin a la pantalla, millors seran els resultats. Aquestes eleccions alemanyes representaran quatre fruits seguits; les eleccions presidencials de França de la primavera n’hi afegiran tres més. Itàlia i Espanya n’hi aportaran potser dues cadascuna, i la resta procedirà d’altres països europeus i les institucions de la UE.\nSigui quina sigui la teoria constitucional de la UE, a la pràctica l'alineament dels governs nacionals continua sent la clau per a qualsevol iniciativa important que s’emprengui. Els meus amics de Brussel·les comenten constantment que els “alemanys” pressionen per a això o “els francesos” pressionen per a allò. La majoria de comissaris europeus conserven un to nacional. Fins i tot les grans agrupacions paneuropees de partits del Parlament Europeu estan força influenciades pels partits nacionals dels estats membres més grans. Perquè la Unió funcioni bé cal una coalició de coalicions formades per coalicions.\nSigui quina sigui la teoria constitucional de la UE, a la pràctica l'alineament dels governs nacionals continua sent la clau per a qualsevol iniciativa important que s’emprengui\nEls crítics parlen constantment del “dèficit democràtic” de la UE, però en realitat el que passa és tot el contrari. El sistema és tan complicat i lent precisament perquè necessita el consentiment de 26 governs elegits democràticament, a més del d’Hongria, i també el d’un Parlament Europeu elegit democràticament i, de vegades, el d’estats d’una federació i d’algunes regions. La UE és una negociació permanent. La meravella no és que es mogui a poc a poc, sinó que arribi a moure’s.\nPerò una crisi pot servir d’ajuda. Sense la pandèmia del covid, no tindríem els 750.000 milions d’euros en subvencions i préstecs del fons de recuperació, també conegut com a Next Generation UE i finançat amb l’emissió de deute europeu mutualitzat. A Brussel·les, un pòster gegant en un costat de l'edifici Berlaymont, seu de la Comissió Europea, ens ensenya una noia europea saltant alegrement, amb les paraules \"Next Gen EU\" impreses sobre una cama; però, en realitat, també hi hauria d’haver, en un lloc ben destacat, un virus ple de punxes. Un optimista diria que, gràcies a les inundacions del nord-oest d’Europa i els incendis forestals de Grècia, Europa ha obert els ulls i s’ha adonat de la crisi climàtica. En qualsevol cas, és una organització política força estranya que necessita crisis successives per sobreviure.\nAngela Merkel i Emmanuel Macron reunits al Palau de l'Elisi de París aquest 16 de setembre.\nIAN LANGSDON / EFE\nA la capital d'Alemanya, l’estat més poderós d'Europa, es parla de les coalicions que podrien sorgir dels més que probables mesos de converses per formar govern després de les eleccions generals, que tindran lloc el 26 de setembre. Els bromistes diuen que, molt després d’haver-se publicat totes les necrològiques dels seus 16 anys al poder, la cancellera (en funcions) Angela Merkel encara pronunciarà el discurs de Cap d'Any del 2022 amb una altra de les seves jaquetes de colors.\nParlant de colors, les dues coalicions més probables són les denominades Jamaica (el negre dels cristianodemòcrates, el groc dels liberals i el verd dels ecologistes) i semàfor (en què el vermell dels socialdemòcrates substituiria el negre dels cristianodemòcrates). Totes dues coalicions serien fermament europeistes. L’anàlisi dels programes electorals demostra que els verds i els liberals tenen una visió federalista més favorable a la integració d’Europa, per bé que amb diferències importants. Armin Laschet, el candidat conservador a la cancelleria, és el típic europeu occidental de l’Alemanya Occidental, amb una estàtua de Carlemany al despatx. (De fet, el seu germà afirma que la seva família descendeix de Carlemany.) No hi ha dubte del seu compromís personal amb Europa.\nLa Unió Europea és una organització política força estranya que necessita crisis successives per sobreviure\nEn conjunt, però, em sembla que la coalició semàfor seria la que segurament donaria més llums verdes a Europa. El debat televisiu de diumenge al vespre entre els candidats a la cancelleria va reforçar, sembla, l’opinió de bona part d’alemanys que el socialdemòcrata Olaf Scholz –actual ministre de Finances i vicecanceller, un home sòlid, formal i experimentat– és el més qualificat per succeir Merkel. M’inclino a estar-hi d’acord. Sembla que, per fi, tots els partits de les dues possibles coalicions han entès la urgència d’abordar el canvi climàtic i estan decidits a col·laborar, cadascun d’ells a la seva manera, amb el poderós sector empresarial alemany per organitzar la necessària transformació econòmica. Després caldrà llegir la lletra petita, però no hi ha dubte que això reforçarà les iniciatives ecològiques de la UE, dirigides pel vicepresident de la comissió, Frans Timmermans.\nEl socialdemòcrata Scholz surt reforçat del segon debat electoral a Alemanya\nL’àmbit en què la coalició semàfor treu una puntuació més alta que la Jamaica és l’eurozona. Tant una coalició com l’altra tindrien, amb gairebé total seguretat, un ministre de Finances de la línia dura: Christian Lindner, dels liberals. (Una vegada em va dir que “a Berlín només hi ha un ministeri”: el de Finances.) Però segurament el canceller Scholz serà més capaç que els cristianodemòcrates –fiscalment conservadors– de mostrar la flexibilitat pragmàtica que farà falta no només per evitar que l’eurozona s’enfonsi –cosa que faria qualsevol govern alemany–, sinó també per procurar que funcioni millor per a les economies del sud d’Europa, que des de fa temps s’ho passen malament.\nDe tota manera, no hi ha dubte que les difícils negociacions tripartides per formar una coalició donaran peu a compromisos complexos i, per tant, a un impuls menys clar i contundent per a Brussel·les. I Alemanya encara representa només quatre pinyes a la màquina escurabutxaques europea. En el supòsit que, a la segona volta de les eleccions presidencials de la primavera vinent, Emmanuel Macron acabi enfrontant-se a la nacionalpopulista Marine Le Pen, hem de posar les nostres esperances en la victòria de l’actual president. Però després de passar uns dies a França abans de viatjar a Brussel·les, estic força neguitós. La barreja explosiva de temes com la immigració, l’islam, el terrorisme i la delinqüència per formar un únic relat que inocula la por té molta força a França. Un fet imprevist, com ara un atemptat terrorista a la vigília de la segona volta, podria fer realitat el que sembla impensable.\nEuropa també necessita que Super Mario Draghi continuï sent el primer ministre d’Itàlia en lloc de passar a ocupar-ne la presidència, cosa que potser desencadenaria unes eleccions en què els nacionalpopulistes obtindrien bons resultats. I necessita que, a Espanya, continuï al poder un govern sensat. Aleshores i només aleshores tindríem, a mitjans de l’any que ve, l’alineació de dígits necessària per a un període postcovid dedicat a la reforma dinàmica de la UE.\nTot això és possible, però no és gens ni mica segur. El govern que surti a Berlín és la primera –només la primera– prova per veure si el model europeu de canvi a través del consens democràtic compleix els seus objectius. Si la democràcia no funciona, els joves europeus buscaran models alternatius. En una enquesta feta l’any passat a tota la UE pel meu equip d'investigació de la Universitat d'Oxford, el 53% dels joves europeus deien que, en la seva opinió, els estats autoritaris estan més ben equipats que les democràcies per fer front a la crisi climàtica. El repte d’Europa és demostrar el contrari, i no només pel que fa a la crisi climàtica.\nTraducció: Lídia Fernández Torrell\nTimothy Garton Ash és historiador, catedràtic d'estudis europeus a la Universitat d'Oxford\n","author":"Timothy Garton Ash","date":1631829600000,"title":"Opinió A Europa i Alemanya: ¿la democràcia funciona?"},{"href":"https://www.ara.cat/opinio/innovacio-sanitaria-tothom_129_4210602.html","hash":"3b6c7f55","content":"\nMariana Mazzucato\nJayati Ghosh\n12/12/2021\nInnovació sanitària per a tothom\n4 min\nTot i els múltiples avenços tecnològics en la lluita per controlar el covid-19, el 2021 han mort dues vegades més persones per culpa seva que el 2020. La variant òmicron és un cru recordatori que les vacunes efectives són només el primer pas cap a la fi de la pandèmia. Fins que no establim un procés per fabricar vacunes a gran escala i les distribuïm on són necessàries, ens mancarà la capacitat col·lectiva per frenar aquesta o qualsevol altra pandèmia futura.\nLa vergonyosa desigualtat en la distribució global de les vacunes demostra que no podem confiar només en els monopolis, els imperatius comercials i els esforços benèfics si volem aconseguir l’objectiu de l’Organització Mundial de la Salut (OMS) de “Salut per a tothom”. El valor en la innovació en salut el creen molts participants, incloent-hi institucions de recerca, corporacions, governs, organitzacions internacionals, filantrops, científics i els participants en els assajos clínics. Els fruits d’aquesta feina col·lectiva no haurien d’estar exclusivament en mans de les companyies farmacèutiques, la principal prioritat de les quals és maximitzar el retorn als accionistes. Aquest model extractiu ha prolongat la pandèmia i soscavat la recuperació econòmica. El valor creat de manera col·lectiva ha de ser governat col·lectivament. I les vacunes per al covid haurien de ser considerades “vacunes per a la gent”, com molts acadèmics i líders polítics han defensat.\nUn grapat de països benestants han bloquejat una proposta amb un suport molt ampli a l’Organització Mundial del Comerç (OMC) per aixecar les proteccions a la propietat intel·lectual de les tecnologies relacionades amb la pandèmia, bloqueig que en la pràctica posa els interessos de les corporacions farmacèutiques per davant de la igualtat sanitària global i la solidaritat. Ens hem d’assegurar que les futures vacunes contra la variant òmicron -desenvolupades a través de la seqüenciació de dades genètiques que els investigadors sud-africans van compartir obertament- seran accessibles a tothom.\nAmb aquest objectiu, no podem simplement continuar corregint els errors del mercat a través de les donacions, els mecanismes d’intercanvi voluntaris com el Covid-19 Technology Access Pool (C-TAP) o llicències voluntàries restrictives. Hem d’anar més enllà de les solucions parcials i imaginar un nou sistema d’innovació sanitària, com va subratllar el Consell sobre l’Economia de la Salut per a Tothom de l’OMS.\nEn primer lloc, això vol dir abordar les desigualtats globals actuals en les capacitats i les infraestructures a través del foment de les xarxes d’innovació locals i regionals i els esforços de capacitació adreçats a països amb ingressos baixos i mitjans. S’han de compartir la tecnologia i els coneixements per corregir les disparitats històriques creades per la cega aplicació dels drets de propietat intel·lectual, que sistemàticament han afavorit els qui ja tenen capacitat tecnològica. Hem de promoure la ciència en obert, la intel·ligència col·lectiva i l’intercanvi de dades públiques de salut, mentre ens assegurem que la informació no s’utilitza amb propòsits extractius i disciplinaris.\nEn segon lloc, el finançament estratègic a llarg termini ha de dirigir-se a la construcció de sistemes d’innovació sanitària d’extrem a extrem governats amb l’objectiu de proveir béns comuns. La major part de la innovació sanitària té el suport de grans inversions públiques -bé directament, bé reduint el risc de la inversió privada- que haurien de beneficiar la gent. La inversió pública ha de ser condicionada per garantir àmplia disponibilitat, preus justos, transparència i intercanvi de tecnologia. I, tenint en compte que el finançament privat també juga un paper fonamental en la innovació en salut, s’han d’utilitzar condicionants, regulacions i incentius per fomentar aliances simbiòtiques publicoprivades, i per alinear les inversions privades amb l’objectiu de “Salut per a tothom”.\nEn tercer lloc, les tecnologies sanitàries crítiques han de considerar-se part d’un bé comú global, i no un dret exclusiu dels monopolis privats de la propietat intel·lectual. Les patents només haurien de cobrir les innovacions que siguin noves i útils. Per evitar la privatització de les eines de recerca, els processos i les plataformes tecnològiques, les patents haurien de centrar-se en les invencions posteriors, i haurien de ser immediatament llicenciables, amb els compromisos de compartir la tecnologia i els coneixements per facilitar la innovació següent, tal com pretenia originalment la llei de patents. Aquests canvis requereixen una revisió exhaustiva de les normes sobre patents i la seva aplicació. El debat actual sobre l’aixecament de la propietat intel·lectual a l’OMC ha de veure’s en aquest context més ampli.\nPer acabar, els consells d’administració i els inversors de les companyies farmacèutiques han de jugar un paper en la transformació d’aquest model trencat. Així com els inversors demanen acció amb el canvi climàtic, també poden reclamar que les empreses atorguin la més alta prioritat a l’accés equitatiu i a un intercanvi de tecnologia més ampli. També poden pressionar perquè es posin en marxa models de governança corporativa que comparteixin el valor de manera justa entre totes les parts interessades, no només entre els accionistes. Aquesta acció es podria traduir en un mandat per centrar-se en les necessitats sanitàries públiques durant les crisis, i per limitar o evitar la recompra d’accions (especialment en el cas d’empreses que es beneficien d’investigacions finançades amb diner públic).\nEl temps s’està esgotant. Contrarestar la pandèmia del covid-19 i qualsevol crisi sanitària futura requerirà un enfocament global i holístic per governar la innovació sanitària. L’objectiu ha de ser oferir un accés oportú i equitatiu a vacunes, teràpies, diagnòstics i subministraments essencials arreu, i no protegir els beneficis del monopoli.\nCopyright Project Syndicate\n","title":"Opinió Innovació sanitària per a tothom","author":"","date":1641405517703},{"href":"https://www.ara.cat/opinio/europa-espera-alemanya_129_4130167.html","hash":"43281130","content":"\nCarme Colomina\n27/09/2021\nEuropa espera Alemanya\n3 min\nAngela Merkel en una imatge d'arxiu\nOdd Andersen/ AFP\nLa nova era política d’Alemanya neix fragmentada però amb ganes de canvi. L’espai polític d’Angela Merkel durant els últims setze anys ha estat tan ampli que els partits polítics necessiten tornar a redibuixar les línies ideològiques dels seus programes per negociar un nou repartiment de poder. El dubte abans de començar, però, és fins on pot arribar la renovació política en un país on l’encara cancellera ha aconseguit personificar el consens.\nEuropa, la gran absent durant la campanya electoral, espera Alemanya. Però el paper de Berlín en la política comunitària també està a punt de canviar. El nou canceller alemany d’entrada no comptarà amb l’autoritat negociadora guanyada per Merkel a cop de crisis existencials. La presidenta de la Comissió, Ursula von der Leyen, perd la seva mentora. I el gran repte, a partir d’ara, és com lligar l’estabilitat interna -a Alemanya i a la Unió Europea- amb la necessitat d’adaptació a la volatilitat internacional.\nAGENDA. Amb les eleccions presidencials franceses a l’horitzó, la primavera que ve, el marge per fer canvis a la UE és molt limitat, i una negociació llarga per aclarir el futur govern alemany no hi ajudaria. A més, la composició del pròxim executiu tindrà conseqüències directes, per exemple, en la consolidació dels fons Next Generation, en el debat sobre la fiscalitat o el salari mínim europeu i en la mutualització del deute -un gran pas endavant aconseguit per la urgència de la pandèmia, que els liberals alemanys, aspirants a ocupar el ministeri de Finances, rebutgen del tot-. Recordo perfectament un dinar a Brussel·les, just abans de les eleccions a la cancelleria del 2017, amb un dirigent dels liberals europeus que assegurava amb un somriure que “pensant en el millor per a la UE” el seu candidat en aquells comicis era el socialdemòcrata Martin Schulz i no pas els seus companys de files de l’FDP alemany.\nLa campanya d’un altre líder liberal, Emmanuel Macron, que a més agafarà també la presidència de torn de la UE a partir de l’1 de gener, estarà clarament marcada pel canvi de to que arribi de Berlín.\nCANVIS. L’acceleració geopolítica obliga la UE a passar de la gestió de crisi a la transformació estratègica. Interna i externa. La figura d’Angela Merkel i, sobretot, la seva concepció pragmàtica de la política exterior, clarament delimitada pels interessos comercials d’Alemanya, han tingut una influència decisiva en les relacions de la Unió Europea amb Rússia i la Xina. Què canviaria en aquest sentit, o en el debat sobre l’enfortiment de les capacitats defensives de la UE, si els Verds tornessin a ocupar la cartera d’Exteriors, com ja ho van fer amb Joschka Fischer?\nDe portes endins, la UE necessita refer la qualitat de les seves democràcies. El 78,8% de participació registrat en aquests comicis demostra la voluntat de mobilització política quan hi ha molt en joc; quan hi ha una consciència clara que calen mesures urgents -en la lluita contra el canvi climàtic, per exemple-, o que s’acaba una era i toca fer apostes noves. Uns reptes que, a les urnes, s’han traduït en una fractura generacional en detriment dels dos grans partits tradicionals.\nPerò la fragmentació política alemanya també reprodueix els escenaris europeus de coalicions i victòries febles que marquen la nova realitat electoral. El més esperançador de la nit: la caiguda d’Alternativa per a Alemanya a la cinquena posició. Un fre al discurs d’odi i la polarització social, després de mesos de tensió als carrers per la limitació de drets de la pandèmia.\nAra ve una negociació llarga a Berlín. Un parèntesi que empetiteix la capacitat política de la Unió Europea i que multiplica la necessitat de canvi i d’acció que reclamen alemanys i europeus per fer front al món.\n","author":"Carme Colomina","date":1632693600000,"title":"Europa espera Alemanya"},{"href":"https://www.ara.cat/media/l-eutanasia-salva-criminalitzacio-l-abc_129_4230198.html","hash":"43bbd1f3","content":"\nÀlex Gutiérrez\n03/01/2022\nNi l'eutanàsia se salva de la criminalització de l''Abc'\n2 min\nEl diari Abc obre portada amb el següent tema: \"Almenys 50 eutanàsies en els sis mesos de la llei\". Ho acompanya d'un mapa i un subtítol on informa que \"Catalunya i el País Basc acumulen tres de cada quatre realitzades pel sistema públic de Salut\". Com no costa gaire d'imaginar, el mitjà és dels que s'ha posicionat en contra d'aquesta mesura. Quan es va aprovar, criticava que fos massa fàcil d'aplicar, com si la gent anés dispensant-se eutanàsies frívolament i no es tractés d'un tràngol extremadament dur, però alleujador, per als qui pateixen i han perdut tota esperança. El titular de la crònica és \"El sistema sanitari ha executat almenys 50 eutanàsies en sis mesos\" i l'elecció del verb, executar, és francament funesta, perquè aquí no parlem d'aplicar el garrot vil a ningú, sinó d'assistir-lo per a una mort digna i volguda. \"Practicat\" hauria estat millor.\nDe la notícia es desprèn que deu de les disset comunitats autònomes no han passat dades. I el fet que Catalunya i País Basc quedin pintades d'un to diferent fa sospitar que s'ha utilitzat a favor seu. Si les dues comunitats rebels que no combreguen amb les essències pàtries són líders en alguna cosa, segur que aquesta cosa és perversa. El text diu que \"acaparen\" eutanàsies, com si fossin bitllets de monopoli, quan escrivint \"sumen\" o, com a molt, \"acumulen\" s'hauria evitat aquesta nova connotació negativa. I no entra en la qüestió de fons: ¿per què passa, això? ¿És l'enèsima demostració d'una cultura diferent respecte la resta de l'Estat, que s'evidencia en mil i un altres mapes? ¿Té a veure amb el fet de disposar d'una administració pròpia més desenvolupada? Sigui com sigui, l'Abc es queda en la part superficial de l'assumpte: assenyalar els seus enemics habituals com a còmplices d'aquestes dites execucions i denigrar, un cop més, una mesura pensada en termes de pietat i empatia.\n","author":"Àlex Gutiérrez","date":1641164400000,"title":"Ni l'eutanàsia se salva de la criminalització de l''Abc'"},{"href":"https://www.ara.cat/opinio/comptes-canvi-climatic_129_4180818.html","hash":"43d462b9","content":"\nLucrezia Reichlin\n13/11/2021\nEls comptes del canvi climàtic\n5 min\nProtestes a Glasgow durant la COP26.\nRobert Perry / efe\nLa Cimera del Clima de Glasgow (COP26) ha comportat un gir important: s’ha centrat en el poder del sector privat més que no pas en les responsabilitats dels governs. Si els responsables polítics no són capaços de conciliar entre tots els seus interessos i comprometre's a emprendre una acció col·lectiva, ¿pot el sector privat agafar el relleu? En realitat, és una pregunta sobre el potencial del mercat. ¿El mercat pot servir per aconseguir un bé públic tan fonamental com una reducció ràpida i a gran escala de les emissions de gasos d’efecte hivernacle?\nNo és gaire probable que la falta de capital financer hagi de ser un problema. Mark Carney, enviat especial de les Nacions Unides per a l'acció climàtica i les finances, ha causat sensació a la cimera quan ha anunciat que es destinaran 130 mil milions de dòlars a aconseguir l'objectiu d’arribar a zero emissions netes de gasos d'efecte hivernacle. Però aquest compromís financer planteja una sèrie d’interrogants. Com es gastaran aquests diners? ¿Les iniciatives que s’emprenguin respondran amb idoneïtat i justícia als interessos de tota la població mundial: consumidors, treballadors, estalviadors i inversors?\n¿El mercat pot servir per aconseguir un bé públic tan fonamental com una reducció ràpida i a gran escala de les emissions de gasos d’efecte hivernacle?\nQuan reflexionem sobre aquests interrogants, hem de parar atenció a una altra notícia –potser encara més significativa– sorgida de la COP26. Erkki Liikanen, president del patronat de la Fundació per a unes Normes Internacionals d’Informació Financera (IFRS per les seves sigles en anglès), ha anunciat la creació del Consell de Normes Internacionals de Sostenibilitat (ISSB per les seves sigles en anglès), que se centrarà primordialment en la divulgació d’informació relacionada amb el clima. És un gran pas endavant perquè, com diu Peter Drucker, “el que es quantifica es pot gestionar”.\nLa Fundació IFRS ja emet unes normes de comptabilitat financera que s’apliquen a més de 140 països. Aquestes normes, que constitueixen la base per a les normatives nacionals d’informació financera, s'han convertit amb els anys en la llengua franca dels mercats mundials de capital. La raó és ben senzilla: una normativa clara garanteix una informació transparent, contrastable i, per tant, útil per a analistes, auditors, inversors, prestadors, reguladors i gestors d'empreses.\nEn aquest sentit, l'evolució d’unes normes comunes d’informació financera ha sigut vital per a la globalització dels mercats de capitals, una tendència que sotmet cada vegada més les empreses comercials del món a la disciplina imposada pel capital privat de lliure circulació. Però vet aquí que de moment aquesta disciplina no s'aplica als factors relacionats amb el clima.\nLes empreses són alhora autores i víctimes de la degradació ambiental. Es veuran afectades per les conseqüències del canvi climàtic; per exemple, per fenòmens meteorològics extrems cada cop més freqüents i greus, i per les mesures aplicades pels governs per reduir les emissions i protegir o restablir l’equilibri mediambiental.\nEn canvi, ara per ara, no sabem exactament quins costos representarà tot això –ni fins a quin punt les activitats d'una determinada empresa afecten el medi ambient–, perquè no hi ha un sistema comú per calcular les principals variables. És un problema greu, fins i tot des d'un punt de vista estrictament financer. Aquestes variables relacionades amb el clima i la política climàtica representen riscos molt importants, però sense una normativa coherent i exhaustiva no podem quantificar-los, ni encara menys mitigar-los.\nI aquí és on intervé el Consell de Normes Internacionals de Sostenibilitat (l'ISSB). És cert que la missió de l'organisme és ambiciosa. Des de bon començament serà d’abast mundial i oferirà uns estàndards que inclouran un conjunt extraordinàriament complex d'indicadors. És evident que no hi ha cap més alternativa: quantificar els riscos relacionats amb el clima no és una tasca senzilla, i el repte encara sembla més aclaparador si tenim en compte que les actuals normes internacionals d’informació financera són fruit d’una evolució de molts anys.\nAmb tot i amb això, tenim motius per confiar que l'ISSB estarà a l’altura de la seva missió.\nL'ISSB fixarà un “valor de referència” global, consistent en unes normes mínimes que les empreses hauran de complir per calcular els riscos relacionats amb el clima. Aquest valor de referència permetrà als inversors comparar aquests riscos entre empreses de tot el món. Les normes de l'ISSB no definiran uns paràmetres relacionats amb polítiques públiques vinculants, que molt probablement seran específiques per a cada país. Si un estat té un objectiu propi o aplica una mesura concreta, es podran afegir a la normativa de l’ISSB com a requisit addicional. Aquí la clau és garantir que els requisits locals no aboquin a una estructura normativa totalment diferent, sinó que siguin acumulatius.\nLa creació del Consell de Normes Internacionals de Sostenibilitat és exactament el que feia falta per fer possible l'aparició d'uns estàndards financers relacionats amb el clima\nLa governança també serà fonamental per a l'èxit de l'ISSB. L'experiència ha demostrat que un excés de presa de decisions de dalt a baix pot frenar l'evolució de les normes. Per això la Fundació IFRS ha creat un sistema de governança de tres nivells, que comprèn un comitè de supervisió format per representants de les autoritats dels mercats de capitals de tot el món; un consell d’administradors/fideïcomissaris independents i el Consell de Normes Internacionals de Comptabilitat (IASB), un organisme independent per a la fixació de normes. Els organismes reguladors nacionals, les organitzacions multilaterals i les empreses privades contribueixen al procés de fixació de normes mitjançant diversos comitès assessors. A més, l’ISSB, el Consell de Normes Internacionals de Sostenibilitat, tindrà nombroses oficines a tot el món.\nLa creació de l'ISSB reflecteix una nova combinació d'iniciatives de baix a dalt i de dalt a baix i la convergència d'un ampli ventall d'organitzacions i particulars. Tot plegat no hauria sigut possible sense la tasca innovadora dels molts actors que es van adonar –molt abans que aquesta problemàtica es convertís en un tema d’actualitat– que els mercats de capitals necessitaven uns estàndards de sostenibilitat. Aquestes organitzacions –sobretot la Value Reporting Foundation i el Climate Disclosure Standards Board– van definir els primers conceptes per a la divulgació d'informació i van aconseguir en part que les empreses els adoptessin.\nPerò, tot i que aquestes iniciatives van ser el tret de sortida, van donar lloc a un mosaic de normatives i paràmetres que van generar confusió entre les empreses i potser van obrir la porta a l’anomenat blanqueig verd (fer veure que es respecta el medi ambient). Per combinar aquestes iniciatives en un únic marc compartit calia una estratègia de dalt a baix liderada per una autoritat creïble.\nLa creació del Consell de Normes Internacionals de Sostenibilitat és exactament el que feia falta per fer possible l'aparició d'uns estàndards financers relacionats amb el clima. I la combinació pragmàtica d'iniciatives de dalt a baix i de baix a dalt, juntament amb l'acció d'una “coalició de voluntaris” que ho ha fet possible, tindrà potser una gran transcendència per a les accions de més gran abast que es duen a terme a tot el món al servei del bé públic.\nLucrezia Reichlin és exdirectora de recerca del BCE, catedràtica d'economia a la London Business School\n","author":"Lucrezia Reichlin","date":1636758000000,"title":"Opinió Els comptes del canvi climàtic"},{"href":"https://www.ara.cat/opinio/cooperacio-trampes-solitari-miquel-carrillo_129_4198665.html","hash":"44c690c6","content":"\nMiquel Carrillo\n30/11/2021\nLa cooperació i les trampes al solitari\n3 min\nCooperació per fer arribar ajuda internacional.\nGETTY\nNo els avorriré amb les xifres. Es poden quedar amb una idea molt simple: els acords pressupostaris en matèria de cooperació internacional no es compleixen mai. Ni a Catalunya ni pràcticament enlloc. Des que el govern espanyol va desactivar les acampades de protesta a desenes de ciutats de l’Estat que reclamaven el 0,7%, prometent arribar al 0,35% del seu pressupost, amb cada nou pressupost es repeteix la situació. Vint-i-set anys després d’aquella tardor amb la ciutadania instal·lada en places i avingudes, la Moncloa ha reprès la recuperació d’aquesta política pública. Amb prou feines arribarà al 0,28% el 2022, mentre que en paral·lel prepara una reforma legal per actualitzar la cooperació als nous temps.\nA Catalunya encara no passem del 0,20%. Després del desballestament protagonitzat pel darrer Govern de Mas i la travessia del desert de la dècada passada, l’anterior equip a Exteriors es va proposar recuperar terreny. Va ser tota una fita que a Economia es miressin els comptes i les promeses fetes a un sector d’entitats encara vives de miracle. Es va pactar així una ruta per arribar el 2030 al 0,7% a la Generalitat de Catalunya, cosa assolida fa anys per un bon nombre de municipis catalans. Les ONG agrupades a LaFede.cat vam fer-hi confiança. Potser perquè vam veure senyals d’un temps nou, on aquesta política sembla realment imprescindible per situar el nostre país al món i entomar uns reptes globals cada cop més presents i impactants. O potser perquè no ens quedava cap altra opció que creure en la paraula de les institucions públiques i les persones i partits que estan al capdavant.\nEl projecte de pressupostos presentat fa poques setmanes pel conseller Giró va tornar a incomplir les promeses i els pactes assolits\nEl projecte de pressupostos presentat fa poques setmanes pel conseller Giró va tornar a incomplir, de nou, les promeses i els pactes assolits. Ja hi som. Exteriors augmentava, efectivament, els 20 milions d’euros pactats, però no en cooperació i educació per a la justícia global, sinó en altres partides que ara no entraré a valorar. Tot és necessari, la qüestió és què prioritzem en un moment que cal gestionar un atac global als drets humans i a la ciutadania organitzada que els defensa a tot arreu. Un temps en què encarem una sèrie d'amenaces i processos que afectaran, de nou, les persones i col·lectius més desafavorits. Una hora en què si no treballem plegats amb la resta de comunitats del món, per qüestions com el dret a un medi ambient sa, l’equitat entre gèneres, la pau o tantes altres, no tindrem cap possibilitat de continuar endavant. La variant òmicron ens torna a recordar l’estupidesa d’acaparar vacunes contra el covid-19 i no actuar pel dret universal que és la salut, camí ja d’acabar-nos totes les lletres de l’alfabet grec.\nÉs important, a més, que aquesta feina sigui amb el suport de les entitats catalanes. No és el mateix recolzar-se en elles i poder donar suport a un teixit que lluita a tot el món per aquests drets, que fer-ho a cop de talonari amb les grans agències multilaterals. Només les ONG del territori connectem la nostra societat amb aquests processos i amb altres persones que lluiten pel mateix que a Catalunya, amb l’educació per a la ciutadania entre altres eines. Buscar un lloc sota el sol, llogant poltrones a Ginebra o Nova York, és un negoci molt car i improbable, un miratge per a les aspiracions de reconeixement internacional de Catalunya. I examinant la proposta de pressupostos treballats a Economia, veiem una tendència perillosa, en aquest sentit. Ens preocupa que el creixent pes de la burocràcia a tot l’Estat, i en particular al voltant de la cooperació, acabi inclinant les administracions a materialitzar aquesta política pública a través de grans agències i fons internacionals, en els quals acabaran diluïdes les seves aportacions i sense cap valor afegit. La cooperació descentralitzada, una cosa que ens diferencia a nivell mundial, destaca per la possibilitat que diferents actors, capacitats i enfocaments participem en aquest esforç. Aquesta és la nostra riquesa, com s’ha vist aquest cap de setmana a la darrera trobada de cooperacions autonòmiques a Extremadura: permetre la pluralitat de què està feta aquesta societat.\nPodeu pensar que aquesta és una posició interessada o corporativista, però tothom entén que quan metges i metgesses surten al carrer, en el fons lluiten per una millor sanitat. Aquests dies s’està aguditzant la persecució i la criminalització contra entitats palestines o centreamericanes, les nostres sòcies, nosaltres mateixes amb altres sabates. L’espai cívic mundial fiscalitza i denuncia aquells poders contraris a la democràcia i les llibertats, o a qui obstrueix la lluita contra l’emergència climàtica, entre molts altres fronts. Però necessitem un compromís permanent i estable per continuar treballant pels béns comuns, que no trontolli amb cada pressupost o nou inquilí a Economia o Exteriors. Sense uns pressupostos que respectin els acords i necessitats en cooperació, l’únic que farem seran trampes al solitari.\nMiquel Carrillo és vocal de la Junta de la Coordinadora estatal d'ONGD\n","author":"Miquel Carrillo","date":1638226800000,"title":"Opinió La cooperació i les trampes al solitari"},{"href":"https://www.ara.cat/opinio/psc-pensa_129_4203681.html","hash":"458aceea","content":"\nToni Soler\n04/12/2021\nI el PSC què en pensa?\n3 min\nIlla i Iceta, a Barcelona\nQUIQUE GARCÍA / EFE\nÉs desolador el panorama que deixa la “negociació” de la llei de l’audiovisual. Desolador perquè ERC, després de treure pit en solitari per l’acord del 6%, ha hagut d’admetre que no ha fet els deures, ni ha escoltat els qui prevenien de les trampes amagades a la lletra petita; desoladora la satisfacció d’altres grups sobiranistes que, en nom del purisme, havien apostat per no negociar res, i ara celebren com una victòria el que de fet és -si no s’arregla- una patacada enorme per al sector audiovisual català i per al vigor futur de la llengua. I desoladora, finalment, la constatació que el PSOE es pot permetre mentir als seus socis per tal de defensar, amb el suport del gruix de la societat espanyola, la uniformització lingüística de l’Estat i la centralització de la indústria audiovisual a Madrid. M’estalvio comentar el cretinisme de qui, des de Catalunya, ha acceptat els fets consumats per obediència a “les lleis del mercat” (que, curiosament, no s’apliquen a llengües d’estats independents com Islàndia) o bé ha plantejat dilemes demagògics com ara que les llistes d’espera als hospitals són més importants que la possibilitat de veure sèries de Netflix en català.\nHem de partir de quatre realitats amargues. Primera, les llengües necessiten el paraigua d’un estat; ho sap tothom, i qui no ho sàpiga està a la lluna. Segona, el nostre estat -Espanya- no només no ens empara, sinó que intenta anorrear la cultura catalana de forma persistent i sistemàtica. Tercera, malgrat el 52%, ningú -segons declaracions recents de Jordi Sànchez- no té clar un camí viable cap a la independència. Quarta, el PSOE (del PP ja no en parlem) “mai no compleix els acords”, com va dir Oriol Junqueras en aquell llunyà 2017. Davant d’aquest panorama tan poc engrescador, només hi ha dues opcions: fer política o no fer-ne. Fer política vol dir arriscar-se al fracàs; no fer-ne és condemnar-se a la intranscendència. Si ERC estripa les cartes amb el PSOE, hi haurà cua per ser soci preferent de Pedro Sánchez (i en aquesta cua, no ho dubteu, hi haurà Junts per Catalunya). Els republicans han de considerar l’opció de tombar els pressupostos quan tornin al Congrés, i l’han de considerar seriosament, perquè si no la seva força és fictícia; però abans han de buscar l’acord com sigui, perquè indignar-se i donar un cop de porta és tan fàcil com inútil.\nNo puc deixar de constatar un canvi en el paisatge. Fa uns anys, quan el PSOE incomplia acords, retallava competències o deixava d’executar inversions promeses, qui més preocupat estava era el PSC. La seva sobirania sempre estava en joc. Recordo veure Raimon Obiols, Pasqual Maragall o José Montilla compareixent per defensar el punt de vista del socialisme català, instant al diàleg, demanant empatia al PSOE i, fins i tot, mostrant-se comprensiu amb les demandes de la Generalitat. Ho feia perquè els seus votants -els votants del PSC- li exigien que fes aquest paper, és a dir, el de valedor dels interessos catalans davant del PSOE. Ara sembla que ningú no li exigeix res. En tot cas és el PSOE qui li exigeix obediència cega. I, per tant, el PSC actual, el de Salvador Illa i Miquel Iceta, assisteix a aquest debat mut i relaxat, renunciant a la pròpia veu, donant per bo el que surti de la Moncloa o de Ferraz, amb el convenciment que qualsevol sortida de to li pot sortir cara. I això, que potser és bo per als seus competidors electorals, és dolent per al conjunt del país.\n","author":"Toni Soler","date":1638572400000,"title":"Opinió I el PSC què en pensa?"},{"href":"https://www.ara.cat/opinio/pais-verd-inclusiu-productiu-andreu-mas-colell_129_4173904.html","hash":"4b898217","content":"\nAndreu Mas-Colell\n08/11/2021\nPer un país verd, inclusiu i productiu\n3 min\n\"Treballem doncs, amb transversalitat política, per un país vip : verd, inclusiu i productiu\"\nARA\nLeer en castellano\nLa conferència de Glasgow sobre el clima s’allargarà fins al dia 12. Fins ara s’ha avançat en els fronts de les emissions de metà i de la desforestació. Està sent un altre pas, ni espectacular ni menystenible, en un camí en què la humanitat es va comprometent a parar un procés, el de la carbonització de l’atmosfera, que pot ser causa d’un dany il·limitat si no ho fem. És un procés que, a més, té una característica singular que no han tingut altres episodis greus de contaminació atmosfèrica: a tots els efectes el podem considerar irreversible. Ens ha costat uns 200 anys adonar-nos de l’impacte negatiu que l’activitat industrial basada en l’energia carbònica està tenint sobre l’atmosfera. Ara costarà unes dècades aturar la màquina contaminadora. Alguna per bastir la voluntat de fer-ho. Unes quantes més per realment fer-ho.\nL’alcaldessa de Barcelona ha estat a Glasgow. Hi ha fet un molt bon paper i ha estat elegida vicepresidenta del grup C40 de ciutats del món contra la crisi climàtica. Com a barceloní m’enorgulleix veure la primera autoritat de la meva ciutat destacar a l’escena internacional i l’aplaudeixo per fer-ho en la millor tradició dels seus antecessors.\nPerò m’ha sabut greu, no ho negaré, que l’alcaldessa aprofités l’oportunitat per criticar el projecte d’ampliació del Prat i per suggerir, per tant, que som tímids en la lluita per la descarbonització aquells que en termes generals -i no necessàriament en els d’Aena- hi som favorables. Em sap greu perquè jo em considero tan compromès en aquesta causa com ho està ella. Els partidaris de l’ampliació som gent que comparteix l’esperit i les conclusions de Glasgow. La qual cosa no treu que puguem diferir de l’alcaldessa en punts de metodologia sobre com arribar al resultat desitjat. Parlem-ne.\nEn declaracions als mitjans des de Glasgow, l’alcaldessa va manifestar que era més important gastar-se 1.700 milions d’euros en Rodalies que en l’ampliació de l’aeroport. Podria estar d’acord amb aquesta afirmació si tinguéssim a disposició 1.700 milions i haguéssim de decidir en què ens els gastem. Ara bé, els 1.700 milions d’Aena no existeixen. El projecte és d’inversió. És a dir: en el pla d’Aena els recursos per pagar l’ampliació de l’aeroport els generarà l’ampliació mateixa. L’operació pont que ho faria possible seria un préstec. Tot prou convencional en un projecte d’inversió. Potser ho podríem entendre millor referint-nos a un altre projecte: el de l’Espai Barça. ¿Oi que no diríem que els 1.500 milions que ha de costar serien més ben gastats en iniciatives d’estímul a l’esport base? No ho diríem perquè sabem prou bé que els 1.500 milions el Barça no els té. Els generarà l’ampliació. Això sí: potser podríem esperar que se’n generin més i que l’escreix vagi al foment de l’esport base.\nEls ciutadans de Barcelona, en la seva immensa majoria, voldrien fer de Barcelona un model de ciutat verda i socialment inclusiva. Els que defensem l’ampliació de l’aeroport pensem que si ho hem d’aconseguir és indispensable que Barcelona sigui també una ciutat econòmicament productiva. Seria raonable demanar que cada projecte d’inversió sigui neutral pel que fa a les emissions de CO. Però això no és suficient. Cal també que hi hagi projectes. Per exemple, en una ciutat productiva i dinàmica no faltarà l’impuls de mercat per renovar l’habitatge. La regulació pot llavors assegurar que el resultat sigui més verd. També podríem aspirar que l’activitat econòmica generi recursos fiscals que facin possible concedir subsidis que afavoreixin la inclusió i/o la sostenibilitat.\nEn definitiva: a una ciutat poc productiva, amb economia estancada, no la farem verda, i difícilment inclusiva. Una cosa i l’altra demanen recursos. L’art de la política és saber impulsar simultàniament l’economia, la sostenibilitat i el caràcter inclusiu. Una ciutat pròspera serà capaç de mantenir un programa potent d’habitatge assequible, o de transport verd. El principi és molt general. Així, en el món seran els països més pobres els que trigaran més a implantar una agenda descarbonitzadora. La pobresa té altres urgències. Seran els països pròspers els que primer es podran permetre els sacrificis que demana l’agenda.\nTreballem doncs, amb transversalitat política, per un país vip : verd, inclusiu i productiu. I tant de bo l’alcaldessa de Barcelona ajustés el seu tarannà a aquest esperit. El que ha entès per al Barça -que l’Espai Barça serà més sostenible que l’actual- convindria que ho entengués també per a molts altres projectes d’inversió.\nAndreu Mas-Colell és economista i catedratic emèrit de la UPF i de la Barcelona GSE. President del BIST.\n","author":"Andreu Mas-Colell","date":1636326000000,"title":"Opinió Per un país verd, inclusiu i productiu"},{"href":"https://www.ara.cat/esports/michel-girona-mereixen-final-felic_129_4230460.html","hash":"4d6fc324","content":"\nToni Padilla\n04/01/2022\nMíchel i el Girona es mereixen un final feliç\n2 min\nMíchel Sánchez, entrenador del Girona\nGIRONA FC\nBarcelonaPoques coses m’agradarien més que un ascens del Girona, aquest any. Ja n’estic tip d’acabar cada temporada enviant missatges a molts amics que queden amb el cor trencat, amb la sensació d’haver-se quedat a un sol pas del retorn entre els millors. Podríem dir que la història n'hi deu una, al Girona. Però no és cert. La història no deu res a ningú. De fet, els llibres d’història són plens d’injustícies. Et toca escriure el teu futur amb les teves mans. O els peus, en aquest cas.\nAbans hi tenia una relació estranya, amb el Girona. Recordo pujar a Montilivi a Tercera o Segona B per veure el meu Sabadell. I gairebé hi havia més afició visitant que local. L’estadi tenia el lateral tancat, era un estadi vell. No entenia com una ciutat amb tanta personalitat no acompanyava el seu equip. Tampoc va ajudar que algun president d’aquella època fos dels que prometia molt i pagava poc. Aquell Girona, però, s’ha convertit en un projecte ben treballat. De fet, la prova que demostra si un projecte està ben construït és veure com reacciona quan les coses no rutllen. A l’Espanyol ho saben prou bé, perquè han tornat més forts del descens. En el cas del Girona, el projecte ha resistit un descens, però també quedar-se a un pas de tornar a Primera.\n“Nosaltres jugàvem al carrer i érem anònims, els joves d’ara estan massa exposats”\nEl futbol català necessita més clubs a dalt. Històrics com el Nàstic o el Sabadell fan el que poden a la Primera RFEF. I tota una capital de llarga tradició, Lleida, viu un autèntic drama amb la gestió impresentable de la seva directiva. El Girona queda com l’única opció per tenir una tercera plaça a dalt. I li toca aquest any. Una temporada en què les coses no van començar del tot bé, però en què de mica en mica s’ha imposat la idea d’un tècnic admirable. Si Míchel ja era algú que cridava l’atenció quan s’emocionava dirigint el seu Rayo Vallecano, a Girona ha encaixat ràpidament. No es tracta només d’un tècnic amb bon gust. No es tracta només de tenir el sentit comú de voler aprendre català, si li toca viure a Catalunya. És la passió, són les ganes de treballar i formar part d’una nova fornada de personalitats del món de l’esport que parlen amb normalitat dels dies en què no han aguantat la pressió i han patit problemes psicològics. Seria una història rodona, si l’ascens que mereix el Girona arriba amb Míchel. Al club expliquen que quan Pep Guardiola va visitar el Girona, va gaudir fent-la petar durant un dinar amb Míchel. Amb un home de futbol disposat a tot per tornar a Primera. Seria un doble retorn. El del tècnic madrileny i el del Girona. Seria un final feliç merescut. Tant per al club com per a l'home escollit per dirigir el projecte.\n","author":"Toni Padilla","date":1641250800000,"title":"Míchel i el Girona es mereixen un final feliç"},{"href":"https://www.ara.cat/opinio/fets-ficcions-josep-ramoneda_129_4191242.html","hash":"4eeab0f5","content":"\nJosep Ramoneda\n23/11/2021\nFets i ficcions\n3 min\nPle del Parlament marcat pels pressupostos.\nCELIA ATSET\nLeer en castellano\n'Fets i ficcions': escolta aquí l'article de Josep Ramoneda\n1. Ampli espectre. Era Hannah Arendt la que advertia dels perills que es generen quan la distinció entre fets i ficcions deixa d’existir. La crisi dels pressupostos n’és una conseqüència. L’independentisme viu del mite de la proclamació de la independència que va ser però no va existir: ni tan sols es va publicar en el butlletí oficial corresponent. El darrer tòpic, que hem sentit repetit a bastament aquests dies, és el de la majoria del 52 per cent, convertida en estadi superior del procés independentista. Certament hi va ser (i va servir per elegir al president Aragonès, després de fer-l'hi gruar amb un joc de travetes indigna de la causa, indici de la precarietat de la coalició). Però aquesta majoria mítica es va fer en unes eleccions amb participació molt minsa, en què l’independentisme va perdre 700.000 vots. Malament rai quan el gran horitzó és a la baixa. Quan de la debilitat se'n fa virtut, vol dir que la distància entre realitat i ficció s’eixampla. És el que s’està veient d’ençà que hem passat de la llarga ressaca de l’1 d’Octubre a la lenta assumpció  que estem entrant en un període en què queda molt per reteixir abans de poder pensar en noves embranzides. \nEls pressupostos eren una oportunitat d’encarar positivament un temps en què inevitablement aniran emergint diferències profundes i desacords estructurals entre els partits independentistes, com és propi d’un moviment transversal.  Estem en fase de mutacions múltiples, que no permeten badar sense risc de descarrilar. I, per tant, ja no n’hi ha prou amb repetir que la independència és inexorable, com diuen alguns apel·lant a moviments tel·lúrics de la societat difícils de predir, o que és hora d’un nou embat (com si amb la paraula ja es posés tot en marxa) o que hi tornarem. El debat de pressupostos està obrint bretxes: ni és rar, ni era imprevisible, ni és objectable. És legítim que cadascú defensi els seus interessos en una coalició que té la seva gamma de dretes i d’esquerres decidides a guanyar posicions.\n2. Revisió estratègica. La CUP servia per embolicar el pastís: la majoria del 52 per cent. El seu vot, si era a canvi de poca cosa –encara que molestava a sectors de Junts per poca que fos–, mantenia viva la coartada. No s’han deixat: els designis de la CUP són inexorables. I el president Aragonès ha anat a buscar els comuns: era lògic per la relativa proximitat ideològica i perquè li permetia tenir marge per arrencar alguna cosa en el debat de pressupostos de l’Estat. Junts ha posat el crit al cel. Ells, en cas d’emergència, preferien els socialistes, que avui dia juguen a Catalunya el paper de gent d’ordre tant en matèria econòmica com política. Sigui dit entre parèntesis, no deixa de ser curiós després del que s’ha arribat a dir sobre el populisme antisistema d'Unides Podem i dels comuns que siguin els que estan apuntalant els governs tant a Espanya com aquí. A vegades (no sempre) els antisistema tenen més sentit comú que el sistema. \nPer a què ha servit tot això? Perquè es prengui consciència del que és obvi. A l’independentisme (com al conjunt de Catalunya) hi ha una diversitat d’interessos i de concepcions del món. Durant un temps semblava que el Procés ho tapava tot i el joc es reduïa a la querella entre patriotes: unionistes i independentistes, amb poc espai per als matisos. Però els interessos no es congelen indefinidament. El panorama es comença a clarificar: la dreta independentista, neoliberals i conservadors, ja fa temps que dona senyals de vida. I semblava que tard o d’hora Junts per Catalunya s’acabaria partint donada la diversitat ideològica. La pregunta és: ¿hem d’entendre que el sector neoliberal s'està imposant dins del grup?\nEn tot cas, seria bo que el president Aragonès liderés una revisió estratègica ara que ja es fa evident que les tensions internes no cessaran. La rivalitat és a casa: els espais electorals es toquen. I alguns tenen pressa. Només així s’entén que Elsa Artadi –membre destacada del soci de coalició– carregui contra el president del seu govern. ¿Podem esperar que el sentit de la responsabilitat ressorgeixi entre els  interessos personals de cadascú i les ficcions que tot ho amaguen?\nJosep Ramoneda és filòsof\n","author":"Josep Ramoneda","date":1637622000000,"title":"Opinió Fets i ficcions"},{"href":"https://www.ara.cat/opinio/colonialisme-mon-modern-refem-lo_129_1080299.html","hash":"505ab755","content":"\nAdom Getachew\n08/08/2020\nEl colonialisme va fer el món modern: refem-lo\n5 min\n“Descolonitzem aquest lloc!”, “Descolonitzem la universitat!”, “Descolonitzem el museu!” En els últims anys la descolonització ha guanyat una nova acceptació política dins les fronteres de les antigues potències colonials. Els moviments indígenes han recuperat la iniciativa de la “descolonització” en protestes com les de Standing Rock contra l’oleoducte Dakota Access. Des de Sud-àfrica fins a la Gran Bretanya els estudiants han fet marxes portant pancartes que desafien els programes d’estudis eurocèntrics. Museus com el d’Història Natural de Nova York i el Museu Reial de l’Àfrica Central de Brussel·les s’han vist obligats a revisar la seva representació dels pobles africans i indígenes colonitzats.\nPerò què és la “descolonització”? Fa un segle que hi ha una disputa per establir el significat i les implicacions d’aquesta paraula.\nDesprés de la Primera Guerra Mundial, els administradors colonials europeus van veure la descolonització com el procés pel qual permetrien que els seus súbdits imperials accedissin a la independència inspirant-se en el model dels estats europeus. Però, a mitjans del segleXX, activistes i intel·lectuals anticolonials van exigir la independència immediata i es van negar a modelar les seves societats en els termes establerts pels imperialistes. Entre el 1945 i el 1975, a mesura que es van guanyar les lluites per la independència a l’Àfrica i l’Àsia, la xifra de membres de les NacionsUnides va passar de 51 països a 144. En aquell període, la descolonització va ser principalment política i econòmica.\nNo obstant, a mesura que les colònies aconseguien la independència, la descolonització cultural es va fer més significativa. La dominació política i econòmica europea va coincidir amb un eurocentrisme que considerava que amb la civilització europea la humanitat havia arribat al cim. Les tradicions culturals i els sistemes de coneixement indígenes eren denigrats per endarrerits i incivilitzats. Es va tractar els colonitzats com si fossin pobles sense història. La lluita contra això ha sigut especialment important a les colònies en què el desplaçament de les institucions indígenes va ser més violent.\nSud-àfrica, on un encès debat sobre la persistència del règim colonial s’ha apoderat de la política del país, va reactivar les últimes crides a la descolonització el 2015 amb el moviment #RhodesMustFall. Els estudiants de la Universitat de Ciutat del Cap es van fixar com a objectiu l’estàtua de l’imperialista britànic Cecil Rhodes, però consideraven que eliminar-la només era el primer acte d’una lluita més àmplia per acabar amb la supremacia blanca. Rere les pancartes de “Més que una estàtua” i “Descolonitzem la universitat”, els estudiants van reclamar la transformació social i econòmica per trencar les jerarquies racials que persisteixen a la Sud-àfrica posterior a l’apartheid, la matrícula universitària gratuïta i un programa d’estudis centrat en l’Àfrica.\nAra, empeses en part per l’onada global de les mobilitzacions de Black Lives Matter [La vida dels negres compta], les crides a la descolonització han envaït les antigues metròpolis imperials d’Europa. El mes passat, a Bristol, Anglaterra, els manifestants van enderrocar l’estàtua d’Edward Colston, el director de la Reial Companyia Africana, que va dominar el comerç d’esclaus africans durant els segles XVII i XVIII. A Bèlgica, els manifestants s’han centrat en les estàtues del rei Leopold II, que va governar l’Estat Lliure del Congo (ara República Democràtica del Congo) com si fos la seva propietat personal del 1885 al 1908. El rei Felip II de Bèlgica va expressar recentment el seu “pesar” pel règim brutal del seu avantpassat, que va provocar la mort de 10 milions de persones.\nEl colonialisme, insisteixen els manifestants, no només va donar forma al sud global. Va fer Europa i el món modern. Els beneficis provinents del comerç d’esclaus van impulsar l’auge de ciutats portuàries com Bristol, Liverpool i Londres, mentre que l’economia atlàntica creada per l’esclavitud va ajudar a impulsar la Revolució Industrial. El rei Leopold va amassar al Congo una fortuna de més de 1.100 milions de dòlars (en dòlars actuals). La seva visió del Museu Reial de l’Àfrica Central, que es va obrir el 1910 poc després de la seva mort, reproduïa el relat de l’endarreriment africà i alhora ocultava la violenta explotació dels congolesos.\nEnderrocant o omplint de pintades aquestes estàtues, els manifestants van desdibuixar el relat nacional i van obligar a reavaluar la història de l’imperi. Això és una descolonització del món sensorial, la il·lusió que l’imperi estava situat en un altre lloc.\nEstenent la bandera de la República Democràtica del Congo sobre l’estàtua del rei Leopold o llançant l’estàtua de Colston al mar, on milers de dones i homes esclavitzats van perdre la vida, es fan caure les barreres entre el passat i el present, la metròpoli i la colònia. Insistint en la presència del passat, les protestes posen al descobert l’idil·li d’Europa amb ella mateixa, i desemmascaren els seus èxits polítics i econòmics com a producte de l’esclavització i l’explotació colonial.\nAquest reconeixement històric és només el primer pas. Assumir que la història colonial configura les desigualtats i les jerarquies que estructuren el món actual serveix per preparar l’escenari per al pas següent: les reparacions i la restitució.\nLes reparacions no són un acte exclusiu. La Comunitat del Carib ja ha exigit reparacions per l’esclavitud i el genocidi indígena a la Gran Bretanya, França, Espanya i els Països Baixos. Tot i que hi ha poc moviment a nivell dels estats, l’any passat la Universitat de Glasgow va acordar pagar 20 milions de lliures (uns 25 milions de dòlars) per destinar-los a la recerca per al desenvolupament amb la Universitat de les Índies Occidentals, en recompensa dels beneficis que va rebre la universitat gràcies al comerç d’esclaus transatlàntic.\nEls hereros de Namíbia, que van patir el primer genocidi del segle XX a mans d’Alemanya, també van reclamar una compensació. Els seus esforços segueixen l’exitós intent d’obtenir reparacions per part dels Mau-Mau de Kènia, molts dels quals van ser torturats durant la brutal repressió britànica del seu moviment independentista a mitjans del segle XX. En altres contextos, els activistes s’han centrat en el retorn dels artefactes saquejats que omplen els grans museus d’Europa. França, per exemple, s’ha compromès a tornar 26 obres d’art robades al Benín.\nPerò les reparacions no s’han de centrar només en les antigues colònies i les seves relacions amb els estats europeus. El colonialisme viu dins les fronteres europees i Europa mateixa s’ha de descolonitzar. Els europeus negres pateixen discriminació en els àmbits de l’ocupació i l’educació, són estigmatitzats i estan sotmesos a la violència racista de la policia i dels seus conciutadans.\nLa Unió Europea va afirmar recentment que “la vida dels negres compta”, però les seves polítiques priven els negres de la igualtat de drets, els confinen en camps de presoners i els ofeguen al Mediterrani. Temps enrere es creia que l’imperialisme a l’estranger era una necessitat política dels estats europeus; avui, la política d’antiimmigració fa el mateix paper. En qualsevol dels dos casos, els responsables polítics europeus s’espolsen la responsabilitat davant del sofriment que causen.\nEl dret a la reparació i la restitució dels europeus negres és tan clar com el dels antics estats colonials. Això implicaria tractar els europeus negres i tots els migrants del món colonitzat com a membres de la societat europea en igualtat de condicions. I aquesta forma de reparació no es pot percebre com una transacció aïllada. En lloc d’això, ha de ser la base per construir una Europa inclusiva i igualitària.\nNo és una tasca fàcil ni es produirà de la nit al dia. Però hem de recordar que fa només 80 anys el domini colonial semblava una característica invariable i gairebé permanent de la política internacional. En només tres dècades, els nacionalistes anticolonials havien transformat el mapa del món.\nLa lluita per la igualtat racial a Europa és un intent d’arribar a una situació realment postcolonial, i cada estàtua enderrocada va en aquesta direcció. Si el colonialisme va fer el món modern, la descolonització no serà completa fins que refem el món, incloent-hi Europa.\nCopyright The New York Times\n","author":"Adom Getachew","date":1596837600000,"title":"Opinió El colonialisme va fer el món modern: refem-lo"},{"href":"https://www.ara.cat/opinio/aviacio-acceptar-impost-emissions-carboni-adair-turner_129_4104515.html","hash":"51a01ceb","content":"\nAdair Turner\n03/09/2021\nPer què l’aviació ha d’acceptar l’impost sobre les emissions de carboni\n5 min\nLes recents inundacions catastròfiques a Alemanya i la Xina han tornar a deixar clar, una vegada més, la terrible amenaça mundial que suposa el canvi climàtic. Com a resposta, hem d’invertir en enfortir la nostra resiliència davant dels fenòmens meteorològics extrems i accelerar les reduccions de les emissions de CO2 per tal de frenar l'empitjorament d'aquesta amenaça en el futur. \nUn dia abans que les inundacions afectessin Alemanya el mes passat, la Unió Europea va esbossar polítiques per reduir les emissions un 55% respecte als nivells de 1990, de cara a l’any 2030. Aquestes mesures reserven un paper important per a la fixació de preus del carboni, amb un límit màxim més estricte per a les emissions dins del règim comercial de la UE, així com l’eliminació de drets d’emissió gratuïts que s'atorguen a la indústria pesant, i un impost sobre el combustible d’aviació convencional que s’utilitza per a vols intraeuropeus.\nAquesta última proposta ha generat l’oposició del sector de l’aviació, amb l’argument plantejat per l’Associació Internacional del Transport Aeri (IATA) que “els impostos no són la resposta a la sostenibilitat de l’aviació”. La realitat és que la indústria aeronàutica, juntament amb altres sectors, hauria d’adoptar el preu del carboni com una eina poderosa per aconseguir reduir emissions al menor cost possible.\nEn l’aviació (i en altres sectors), els preus del carboni proporcionaran forts incentius per a la reducció de costos\nEn alguns sectors, la descarbonització millorarà la situació dels consumidors. D'aquí deu anys, per exemple, els conductors europeus gastaran molt menys per tenir i fer servir els seus automòbils, perquè els vehicles elèctrics són molt més eficients que els de gasolina o dièsel.\nTot i així, en alguns sectors de “més difícil reducció”, la descarbonització comportarà un cost. Les taxes de transport marítim podrien augmentar un 50% o més si els vaixells portacontenidors cremen amoníac o metanol en lloc de combustible pesant. De la mateixa manera, els preus a l’engròs de l’acer podrien augmentar al voltant d’un 30% si els productors utilitzen l’hidrogen com a agent de reducció en lloc de carbó de coc, o si afegeixen la captura i l’emmagatzematge de carboni als costos dels processos existents. \nÉs necessari, per tant, fixar el preu del carboni per permetre que els productors de carboni zero competeixin eficaçment amb la vella tecnologia d’altes emissions, però l’efecte sobre els consumidors finals serà molt petit. Si una tona d’acer costa un 30% més, el preu d’un automòbil augmentarà menys d'un1%. I fins i tot un augment del 100% en les taxes de transport marítim tindrà un impacte inferior a l’1% sobre el preu d’uns texans fabricats a Bangladesh i comprats a Berlín o a Nova York. \nBarcelona calcula que l'ampliació del Prat dispararia un 33% les emissions de CO2\nPel que fa a l’aviació -un altre sector de “més difícil reducció”-, els motors elèctrics poden permetre que es facin vols més curts, lliures de carboni, i de culpabilitat, i amb un cost més baix que els vols actuals. Però com que les bateries són massa pesants per propulsar vols elèctrics de llarga distància, la descarbonització requerirà l’ús de combustibles d’aviació sostenibles (SAF) per substituir el combustible d’avió convencional d’avui. I si aquests SAF són biocombustibles o combustibles sintètics (fabricats mitjançant l’ús d’electricitat per combinar hidrogen i CO2), és quasi segur que comportaran un augment en el cost que es podrà reduir amb el pas del temps amb la innovació i l’escala, però mai eliminar-se.\nPer tant, els mercats lliures, l’acció voluntària i la innovació no seran suficients per descarbonitzar l’aviació: també caldran polítiques públiques. Una opció és abaratir els biocombustibles o els combustibles sintètics, i hi ha raons de pes per donar suport financer públic al desenvolupament tecnològic. No obstant, seria inacceptable un subsidi permanent que permeti a la indústria aeronàutica evitar els costos de la seva contaminació per carboni. Per tant, per reduir la bretxa de costos, caldrà aplicar un impost sobre el carboni al combustible d’aviació convencional o, alternativament, imposar mandats d’ús de combustible que obliguin les aerolínies a incrementar de manera constant el percentatge de combustibles SAF que utilitzen.\nUn avió enlairant-se a l'aeroport de Barcelona.\nManolo García\nLa IATA sosté que qualsevol impost d’aquest tipus “malversaria diners del sector aeri que es podrien destinar a donar suport a inversions per a la reducció d’emissions mitjançant la renovació de flotes i l’adquisició de tecnologies netes”. Però això reflecteix la fal·làcia comuna que els impostos que augmenten els costos empresarials redueixen els beneficis de les empreses. Si l’impost sobre el combustible convencional per a avions s’introdueix gradualment, tal com proposa la UE, l’increment del cost es traslladarà als clients en forma de bitllets més cars. La por de les empreses que els costos més elevats del carboni signifiquin menys beneficis és tan equivocada com el somni dels grups de pressió verds d’aconseguir “fer pagar les empreses”.\nEls mercats lliures, l’acció voluntària i la innovació no seran suficients per descarbonitzar l’aviació: també caldran polítiques públiques\nA més, en el cas de l’aviació, l’efecte d’un impost sobre el carboni respecte als costos dels consumidors no serà poca cosa. Els costs de l’acer, del ciment i dels enviaments representen proporcions molt petites del preu dels productes de consum final. Però el combustible constitueix aproximadament un 20% del preu total de l’aviació. Per tant, si el seu cost augmenta un 50%, els preus dels bitllets podrien augmentar al voltant d’un 10%.\nSi aquest és el cost de descarbonitzar l’aviació, hem de comunicar-ho obertament als consumidors, posant en context aquest augment dels preus. Els bitllets més cars no reduiran significativament el nivell de vida dels consumidors, ja que els viatges aeris representen només al voltant del 3% de la despesa total dels consumidors del Regne Unit. Paral·lelament, molta gent traurà més benefici d’un transport per carretera més barat que no pas del que perdi amb una aviació més cara. Tampoc l’augment dels costos dels vols tindrà un efecte distributiu regressiu.\nEn un altre sector clau, el de la calefacció domèstica, els costos més elevats del carboni recauen desproporcionadament sobre les cases amb ingressos més baixos, les despeses de les quals poden arribar al 10% de la seva renda. Per això, qualsevol impost sobre el carboni hauria d’equilibrar-se amb un important suport financer per als més afectats. En canvi, la despesa en aviació com a part de la despesa total és més baixa a mesura que disminueixen els ingressos. Els consumidors més rics, doncs, seran els que pagaran la major part de l'augment del cost.\nCom reduir les emissions netes a zero\nAl mateix temps, en l’aviació (i en altres sectors), els preus del carboni proporcionaran forts incentius per reduir costos. Els preus més alts del combustible per a avions convencionals, si s’anuncien amb prou antelació, i sobretot si es combinen amb la imposició de mandats d’ús de combustible, crearan casos empresarials sòlids per a la producció de biocombustibles o combustibles sintètics i, per tant, impulsaran la innovació i permetran que el sector aconsegueixi economies d’escala i redueixi costos. A més, les previsions de costos més elevats del combustible en el futur afavoriran un millor disseny de motors i avions. Això podria augmentar l’eficiència del combustible entre un 30% i un 40%, reduint considerablement l’impacte a llarg termini d'un augment dels costos de combustible en els preus dels bitllets.\nAlguns grups de defensa del medi ambient volen reduir les emissions de l’aviació restringint els viatges aeris. La indústria aèria sosté, amb raó, que els vols amb baixes emissions de carboni són factibles. Per fer-ho realitat com més aviat millor, el sector hauria de veure amb bons ulls la fixació del preu del carboni i defensar-ne l'aplicació no tan sols a Europa, sinó arreu del món.\nCopyright Project Syndicate\nAdair Turner és president del 'think tank' Comissió de Transicions Energètiques\n","author":"Adair Turner","date":1630620000000,"title":"Opinió Per què l’aviació ha d’acceptar l’impost sobre les emissions de carboni"},{"href":"https://www.ara.cat/opinio/vacunacio-hauria-ser-obligatoria-peter-singer_129_4082666.html","hash":"544926c2","content":"\nPeter Singer\n12/08/2021\nPer què la vacunació hauria de ser obligatòria\n4 min\nUna treballadora de Tòquio 2020 mostra unes pancartes sobre la normativa covid-19 abans de l'entrega de les medalles d'atletisme.\nWu Hong/Epa\nEscric des de Victòria, l’estat australià que, el 1970, va ser la primera jurisdicció del món a establir l’obligatorietat de portar el cinturó de seguretat per circular en cotxe. La llei va ser criticada amb el pretext que es tractava d’una ingerència en la llibertat individual, però la població de Victòria la va acceptar perquè salvava vides. En l’actualitat, hi ha lleis similars a la majoria de països del món. No recordo quan va ser l’última vegada que vaig sentir algú reclamar la llibertat de conduir sense portar el cinturó de seguretat.\nAvui dia, però, hi ha qui reclama la llibertat de no vacunar-se contra el coronavirus que provoca el covid-19. Brady Ellison, membre de la selecció olímpica nord-americana de tir amb arc, ha afirmat que la seva decisió de no vacunar-se va ser “cent per cent personal” i afegeix que “qui digui el contrari està privant la gent de les seves llibertats”.\nEl més curiós, en aquest cas, és que, en realitat, les lleis que ens obliguen a dur cinturó de seguretat ens priven de manera evident d’una llibertat, mentre que les lleis que obliguen a vacunar-se a la població per accedir a llocs en què podria infectar altres persones restringeixen una llibertat determinada per protegir la llibertat dels altres de viure amb seguretat.\nSi no s’establís l’obligatorietat de vacunar-se contra el covid-19, hi hauria massa persones que prendrien decisions de les quals després es penedirien\nQue no se’m mal interpreti. Soc un ferm partidari de les normes que obliguen els conductors i passatgers dels cotxes a portar el cinturó de seguretat. Als Estats Units, es calcula que aquestes lleis han salvat unes 370.000 vides i han evitat un nombre molt més gran de lesions greus. No obstant això, són normes de caràcter paternalista. Ens coaccionen per tal que actuem d’una determinada manera pel nostre propi bé. Infringeixen el famós principi de John Stuart Mill: “L’única finalitat per la qual el poder pot, amb ple dret, ser exercit sobre un membre d’una comunitat civilitzada contra la seva voluntat és evitar que perjudiqui els altres”. El fet que la coacció s’exerceixi pel propi bé de l’individu “no és una justificació suficient”.\nHi ha molt a dir en referència a aquest principi, sobretot quan s’invoca per oposar-se a lleis contra actes que no deixen cap víctima, com ara les relacions homosexuals consentides entre adults o l’eutanàsia voluntària. De tota manera, Mill confiava més en la capacitat dels membres de comunitats “civilitzades” de prendre decisions racionals en les qüestions del seu interès del que, amb bon criteri, ho podem fer en l’actualitat.\nAbans que dur el cinturó de seguretat passés a ser obligatori, els governs van fer campanyes per instruir l’opinió pública sobre els riscos de no portar-ne, que van tenir un cert efecte. Tot i així, el percentatge de ciutadans que duien el cinturó no s’acostava ni de bon tros al 90% o més de persones que el porten avui dia als Estats Units (amb xifres similars en molts altres països en què no dur-ne està penalitzat).\nTòquio, els Jocs Olímpics dels entrebancs\nL’explicació és que no se’ns dona gaire bé protegir-nos de riscos minúsculs que poden provocar una tragèdia. Cada vegada que entrem en un cotxe, la probabilitat que patim un accident prou greu per provocar-nos lesions si no portem el cinturó és molt petita. Tanmateix, donat el cost negligible de portar el cinturó de seguretat, un càlcul raonable dels propis interessos fa palès que no dur-ne és irracional. Els supervivents d’accidents de trànsit que han patit lesions per no portar el cinturó reconeixen i lamenten la seva irracionalitat, però ho fan només quan ja és massa tard, com també ho és per als que han mort asseguts sobre el cinturó de seguretat.\nA hores d’ara, assistim a una situació molt semblant en relació amb la vacunació. Brytney Cobia va publicar recentment a Facebook el següent relat de les experiències que ha viscut exercint de metgessa a Birmingham (Alabama, Estats Units): “Ingresso joves sans a l’hospital amb infeccions de covid molt greus. Una de les últimes coses que fan abans que els intubin és suplicar-me que els posi la vacuna. Els agafo la mà i els dic que ho sento, però que és massa tard. Quan, uns dies després, en certifico la mort, n’abraço els familiars i els dic que la millor manera de retre homenatge al seu ésser estimat és anar-se a vacunar i animar tothom que coneguin a fer el mateix. Es posen a plorar. I em diuen que no ho sabien, que es pensaven que era una estafa. Es pensaven que era una qüestió política. Es pensaven que, pel fet de tenir un cert tipus de sang o color de pell, no es posarien tan greus. Es pensaven que «només era una grip». Però s’equivocaven. I els agradaria poder tornar enrere. Però no poden”.\nLes normes anunciades a França i Grècia que obliguen a presentar un certificat de vacunació per accedir als cinemes, bars i trens no constitueixen una violació de la llibertat de ningú\nEl mateix motiu justifica que s’estableixi l’obligatorietat de vacunar-se contra el covid-19: en cas contrari, hi hauria massa persones que prendrien decisions de les quals després es penedirien. Afirmar “És culpa seva, deixem-los morir” seria d’una insensibilitat monstruosa.\nEn qualsevol cas, en temps de covid-19, implantar l’obligatorietat de la vacunació no vulnera el principi de Mill sobre el perjudici d’altri. Els esportistes olímpics no vacunats representen un risc per als altres, de la mateixa manera que ho representa circular a tota velocitat per un carrer ple de vianants. L’única “decisió personal” que hauria hagut de poder prendre Ellison és la de vacunar-se o quedar-se a casa. Si el Comitè Olímpic Internacional hagués establert que només podrien competir els esportistes que estiguessin vacunats, milers d’esportistes haurien corregut un risc menor d’infectar-se, la qual cosa hauria justificat que el desig d’Ellison de competir sense estar vacunat quedés supeditat.\nIndonèsia, nou epicentre de la pandèmia de covid-19\nPer aquest mateix motiu, les normes anunciades el mes passat a França i Grècia que obliguen a presentar un certificat de vacunació per accedir als cinemes, bars i trens no constitueixen una violació de la llibertat de ningú. El mes de febrer passat, quan el govern indonesi va ser el primer a establir l’obligatorietat de la vacunació per a tots els adults, la veritable tragèdia no va ser pas que l’executiu privés la població de cap llibertat, sinó que els països rics no donessin a Indonèsia les vacunes que necessitava per fer efectiva la llei. En conseqüència, el país és en aquests moments l’epicentre de la pandèmia i desenes de milers d’indonesis no vacunats han perdut la vida.\nPeter Singer és professor de bioètica a la Universitat de Princeton i fundador de l’entitat benèfica The Life You Can Save\nTraducció: Ignasi Vancells Mora\nCopyright Project Syndicate\n","author":"Peter Singer","date":1628719200000,"title":"Opinió Per què la vacunació hauria de ser obligatòria"},{"href":"https://www.ara.cat/opinio/cops-madrid-santiago-alba-rico_129_3982550.html","hash":"547fd100","content":"\nSantiago Alba Rico\n14/05/2021\nDos cops Madrid\n4 min\nManifestació del 15-M, el 2011, a Barcelona.\nJORDI PIZARRO\nLeer en castellano\nS'ha assenyalat aquests dies la coincidència del desè aniversari del 15-M amb l'aclaparadora victòria electoral de Díaz Ayuso a Madrid, que hauria vingut a posar fi a un cicle de canvi i d'esperança o a revelar, com a mínim, la derrota definitiva de les seves espores .\nQuè va ser el 15-M? Fonamentalment tres coses. Va ser, per començar, un moviment sense memòria. Com he escrit altres vegades, el que va fer emocionant les protestes del 2011 és que formulaven les seves reivindicacions en el present més pur. La generació que les encapçalava no retreia al règim del 78 la seva genealogia dubtosa ni buscava capgirar la derrota dels avis a l'oblidada guerra civil; denunciava les seves mancances democràtiques i exigia el compliment de la Constitució, no la seva abolició. S'indignava contra l'incompliment de les promeses de la Transició i contra el bloqueig del futur per part d'unes institucions, minades per la corrupció, que havien abandonat a la seva sort, enmig de la crisi, els més joves: \"No ens representen\". Aquesta falta de memòria tenia alguna cosa angelicalmente perillosa, però també potencialment renovadora. Per primera vegada una protesta política es feia al marge de la malenconiosa història d'Espanya, en un espai públic travessat no per velles consignes militants sinó per haikus promiscus i precisos; no per velles banderes partidistes sinó per gestos petits i universals. En aquest sentit, el 15-M va il·luminar fugaçment el llindar d'una altra Espanya possible, sense deutes amb el passat, capaç, per tant, de pensar un altre contracte social i un altre marc de convivència.\nEl 15-M va il·luminar fugaçment el llindar d'una altra Espanya possible, sense deutes amb el passat, capaç de pensar un altre contracte social\nPer aquesta mateixa raó, el 15-M va ser –en segon lloc– un moviment d'impugnació general que, contra les polítiques neoliberals, va suspendre l'eix esquerra/dreta, al qual no reconeixia ni autoritat ni valor. La seva esmena a la totalitat del règim del 78 incloïa els dos bipartidismes, el que enfrontava teatralment PP i PSOE, esclar, però també el dels \"perdedors\", amb la disputa perifèrica entre IU i l'esquerra extraparlamentària. El 15-M, d'una manera sens dubte ingènua i de vegades bel·ligerant, va néixer al marge i va mantenir la seva independència respecte a la matriu ideològica del 78, fet que va generar sospites i fins i tot denúncies des de l'esquerra tradicional, que no va saber comprendre ni la seva explosió ni les seves possibilitats. Amb un suport de més del 80% de la població, la debilitat i la fortalesa de les protestes van residir precisament en aquesta radicalitat sense organització o en aquesta organització sense lligams.\nPancartes del 15-M.\nFRANCESC MELCION\nEl 15-M va ser, finalment, un moviment \"curós\", en el sentit que, contra l'antropologia dissolvent del neoliberalisme, i per a sorpresa de tots, va fer molt èmfasi en la comunitat física dels participants, en la construcció joiosa i gairebé infantil de vincles concrets no identitaris. Una de les raons, sigui dit de passada, del fracàs del primer Podem va tenir a veure amb la temptativa de conciliar aquesta lentitud afectiva dels acords amb els imperatius fulgurants de la \"màquina de guerra electoral\": se seguien invocant en públic les cures quinzemaigistes mentre la màquina destruïa els cossos a l'interior, en una combinació de cursileria i ferocitat que caricaturitzava en les formes i desmentia de fet l'esperit del 15-M.\nLa convergència d'aquests tres trets a les places públiques va semblar vacunar el país contra l'emergència de moviments ultradretans, ja molt presents a la resta d'Europa. Avui sabem que només la va ajornar. Deu anys després, per una barreja d'errors propis i de dinamita aliena, el nou incompliment de promeses, aquest cop per part de l'anomenada \"nova política\", ha deixat expedit el camí a aquesta dreta il·liberal que creu que, per recuperar el poder, s'han de radicalitzar i violar, en sentit contrari, les mateixes regles de joc que al 15-M li semblaven insuficients i opriments.\nLa victòria d'Ayuso, que se sustenta en Vox, té alguna cosa de somni sinistre. Perquè s'ha construït, en efecte, des de la demolició i la inversió literal dels trets del 15-M\nLa victòria d'Ayuso, que se sustenta en Vox, té alguna cosa de somni sinistre. Perquè s'ha construït, en efecte, des de la demolició dels tres trets esmentats del 15-M; des de la seva inversió literal. Enfront de l'amnèsia potencialment fecunda, PP i Vox han rememorat la pitjor Espanya restaurant un marc de confrontació que semblava oblidat o, almenys, embridat entre parèntesis. Tota la campanya d'Ayuso, en aquest context sanitari d'excepció, s'ha basat, com sabem, en la insurrecció agressiva i demagògica contra el \"govern socialcomunista\" de Sánchez, un desaforament verbal al qual sovint, des d'Unides Podem, s'ha respost com desitjaven els seus rivals. Tots tornem a tenir memòria; se'ns han passat les ganes d'oblidar; han tornat les ganes de matar-nos.\nInseparable d'aquesta recuperació de la memòria, les eleccions han confirmat també la restauració de l'eix esquerra/dreta que el 15-M havia afeblit. Aquesta restauració és la condició mateixa d'una altra concomitant, la del règim del 78, ara en una versió molt més pugnaç i inestable. El PSOE creia poder manejar-la a favor seu, però els seus molts errors han facilitat el retorn d'un PP que fins al 4-M es mostrava encongit i capcot: els socialistes no han sabut alleujar les tensions a Catalunya, van voler desfer-se de Unides Podem amb la fallida moció de censura a Múrcia i no han estat valents en les seves mesures socials contra la pandèmia. El PSOE sembla estar escometent de nou la seva especialitat històrica, llegat del \"liberalisme\" vuitcentista espanyol: la de lliurar el \"poble\", empobrit i descoratjat, a la dreta més cavernícola.\n Finalment, enfront de les cures no identitàries del 15-M, la campanya d'Ayuso ha recolzat en aquest descuit identitari que ha anomenat salvatgement llibertat. Dic descuit perquè ha interpel·lat els egoismes hedonistes de l'antropologia neoliberal miraculosament suspesa fa deu anys a la Puerta de el Sol; i identitària, perquè ha anat acompanyada de la construcció inèdita d'una \"identitat madrilenya\". El nom de Madrid, per primera vegada des del 1978, ja no anomena, per sinècdoque, el govern central sinó el territori d'Ayuso i el seu \"separatisme\" rebel, una mena d'imitació cañí del procesisme català que, a diferència d'aquest, després de succionar les riqueses circumdants, pot aspirar a determinar la sort del país: \"Madrid és Espanya dins d'Espanya\". O com sigui que es formuli la coincidència final de les dues valves: Madrid taverna i Madrid funeral.\nSantiago Alba Rico és filòsof, escriptor i traductor\n","author":"Santiago Alba Rico","date":1620943200000,"title":"Opinió Dos cops Madrid"},{"href":"https://www.ara.cat/opinio/critica-reivindicacio-enmig-d-pandemia_129_4229367.html","hash":"57176d52","content":"\nNúria Iceta\n02/01/2022\nCrítica i reivindicació del poder enmig d’una pandèmia\n3 min\nSovint associem el concepte de poder a la percepció d’una acció negativa o, si més no, sospitosa d’arbitrària. Podem parlar del poder com a autoritat delegada o autoatribuïda de manar sobre els altres, ja sigui individual o col·lectiva, però també del poder com a capacitat de fer coses, que és universal. I de la distinció entre les dues sorgeixen aquests quatre apunts sense voluntat d’exhaustivitat, sinó de servir com a esquers per a la reflexió.\nUna de les coses que ens ha portat la pandèmia és un qüestionament del poder. Les estrictes normes que en cada onada ha exigit la situació han estat percebudes de maneres molt diverses. S’ha dit que, en general, hem estat molt obedients. Que majoritàriament hem fet cas de les mesures, encara que posessin límits a les llibertats individuals i que els qüestionaments es fessin amb la boca petita, en nom del bé comú. Entenc que l’acatament no hagi estat acrític, sinó responsable, i que els nostres juristes de guàrdia hagin posat arguments damunt la taula per analitzar la legitimitat d’algunes mesures. L’obligatorietat o no de la vacunació (particularment entre els sanitaris) o el sentit i l’eficàcia del toc de queda són temes que s’han discutit en aquestes mateixes pàgines i que hem vist com es disputaven els tres poders (legislatiu, executiu i judicial), en un ball de recursos a vegades poc edificant que ja hem vist en altres temes. Deia Albert Camus que “el dubte ha de seguir la convicció com una ombra”.\nTenir el poder pot crear una falsa sensació de seguretat i d’impunitat. ¿Com pot ser que després que Isabel Díaz Ayuso pràcticament acusés els mateixos sanitaris del col·lapse per absentisme i negligència no passés res? Per sort, l’estirabot de Pablo Casado sobre els nens que no podien anar a fer pipí si ho demanaven als seus mestres en català va durar poc. Mentir, abusar, manipular, l’exercici del poder lligat als altaveus dels mitjans de comunicació és molt llaminer. Un dels moments més colpidors (i n’hi ha molts) de la magnífica pel·lícula Maixabel, d’Icíar Bollaín, es produeix quan Luis Carrasco, un dels assassins de Juan María Jáuregui, explica la seva immensa decepció en descobrir, ja a la presó, la mediocritat dels que havien estat els seus caps, a qui havia seguit amb fe cega. El sotmetiment sense qüestionament de les ordres, i no cal que siguin del nivell de barbàrie d’un grup terrorista, no contribueix a crear societats madures. Deia Anna Murià que “l’odi neix en el qui té raó, l’amor en el qui dubta”.\nDel poder transformador també cal parlar-ne. Hi pensava a propòsit d’un dels temes recurrents dels premis literaris dels últims anys, l’absència de dones escriptores al palmarès. Aquest fet dona peu a una reflexió sobre el poder en els dos sentits que esmentàvem al principi. ¿Les dones poden guanyar un premi? Sí, per descomptat. Hi ha molt bones escriptores i els jurats que atorguen els premis ho fan sense conèixer la identitat de l’autor del text. I doncs? Doncs passa que s’hi presenten moltes menys dones que homes i que per simple estadística és molt més probable que el guanyador sigui un home. Passa que això té un efecte crida a la inversa que desanima les dones a presentar-s’hi. I passa, sobretot, que les dones tenen una dificultat estructural per dedicar temps a l’escriptura, que pateixen la síndrome de la impostora. Així, si objectivament poden, vol dir que el poder s’ha d’ocupar de garantir la igualtat d’oportunitats, que ara clarament no es respecta. Com? Aquí hi entra una de les variables més complicades del poder polític, el no tenir por a les accions a curt termini que ajudin a pal·liar la situació i a no oblidar les accions a llarg termini que n’eliminin les causes. Les unes sense les altres no produeixen canvis significatius.\nQuantes vegades la resposta a una reivindicació justa que demana canvis en les estructures de poder és “heu de tenir paciència”. Aquesta afirmació pot ser tremendament ofensiva i no vol dir res si no va acompanyada de passos concrets, si no es fa res per canviar les coses. Una expressió molt més freqüent és “ara no és el moment”. Tenim dret a exigir als nostres responsables polítics totes les explicacions que calguin, que justifiquin el que fan i el que no fan.\nHem d’acceptar que el poder no és una amenaça i que tots tenim la nostra parcel·la de poder, de la qual som responsables i que hem d’exercir. Tots hem d’assumir les nostres responsabilitats perquè si s’ha de voler voler, s’ha de poder poder.\n","author":"Núria Iceta","date":1641078000000,"title":"Opinió Crítica i reivindicació del poder enmig d’una pandèmia"},{"href":"https://www.ara.cat/opinio/joves-potencialitats-limits-joan-subirats_129_4130385.html","hash":"57d3d948","content":"\nJoan Subirats\n27/09/2021\nJoves irrespectuosos que demanen respecte\n3 min\nImatge d'un dels botellons massificats durant aquestes Festes de la Mercè.\nPAU DE LA CALLE\nLeer en castellano\nEl constant degoteig de notícies sobre la situació dels joves posa en relleu com, en aquesta transició entre èpoques que travessem, ells són dels que més pateixen els efectes negatius de tot plegat. D'una banda, les noves generacions són les que teòricament arriben a aquests moments de grans canvis amb millors instruments per fer-hi front. Si ho mirem globalment, tenen un nivell educatiu, en termes generals, molt alt. Sense punt de comparació amb el que hi havia en el moment de la transició política a la democràcia. Si l’any 1960 hi havia a Espanya prop de 200.000 estudiants universitaris, i el 1980 aquesta xifra arribava a 700.000, el curs passat van superar l'1.700.000. Si mirem els nens i nenes de 2 anys, l’any 1977 n'hi havia d'escolaritzats un 6%, avui estem parlant d'un 60%. Prop del 50% dels joves d'entre 25 i 34 anys tenen educació superior. Per sobre dels nivells de la Unió Europea i de l’OCDE. Tot i que cal assenyalar que en estudis secundaris i en taxes d’abandonament la situació és molt més preocupant.\nD'altra banda, des del punt de vista tecnològic, en l'informe del Centro de Adolescencia y Juventud sobre joves i tecnologia s’assenyala que el 80% dels joves tenen smartphone i ordinador, i que més d’un 90% participen en xarxes digitals. Dos de cada tres creuen que les seves competències tecnològiques són elevades. La comparativa amb la resta de països de la Unió Europea situa el conjunt de joves d’Espanya per sobre de la mitja europea, tot i que quan es miren els usos que es fa de la tecnologia la relació amb el nivell educatiu comporta diferències notables si fem referència a temes que no siguin estrictament de lleure o d’interacció social.\nNo és gens estrany que el soroll que fan els joves en relació a la seva situació i en relació al seu futur no sigui precisament harmoniós\nOn les coses són clarament pitjors és en els temes laborals i en els processos d’emancipació. Pel que fa al treball, Espanya mostra xifres preocupants tant pel que fa a les oportunitats de feina com pel que fa a la temporalitat. I l’evolució en els darrers anys no presenta símptomes de millora. Des del 2009, la taxa d’ocupació dels joves d'entre 16 i 29 anys ha passat del 43% al 38%. S’ha reduït una mica la taxa d’atur, que ha passat del 28% a un encara molt preocupant 24%, mentre que la temporalitat en aquests mateixos anys ha seguit creixent, del 44% al 55%. I si parlem d’emancipació constatem que és a Espanya, juntament amb Itàlia, on els joves triguen més temps a poder disposar d’un habitatge on viure de manera independent. Als països nòrdics aquest procés d’emancipació es concentra en la franja dels 20 als 24 anys, mentre que a Espanya i Itàlia es fa al voltant dels 30 anys. I les coses van a pitjor. Si l’any 2006 un 12% dels joves d'entre 20 i 24 vivien fora de casa dels pares, el 2020 el percentatge és només del 7%. I si el 2006 hi havia un 44% dels joves d'entre 24 i 29 anys que havien fet el salt a un domicili diferent del dels pares, el 2020 aquesta xifra s’havia reduït al 37%.\n“T’acorralen i et diuen: «O em dones el mòbil o et fotem d’hòsties»\"\nEls estudis del Centro de Adolescencia y Juventud incorporen també les dades de les comunitats autònomes. I, per tant, podem veure la situació de Catalunya en comparació amb les altres comunitats, i en comparació amb la resta d’Europa. L’índex sintètic que relaciona totes les variables esmentades mostra que la situació de la joventut catalana és millor que la del conjunt d’Espanya, però se situa per sota de la del País Basc, Navarra, Madrid i Aragó. Però totes estan per sota de l'índex del conjunt de la Unió Europea.\nEn definitiva, podem dir que no és gens estrany que el soroll que fan els joves en relació a la seva situació i en relació al seu futur no sigui precisament harmoniós. La dissonància i l'estridència amb què molts cops s'expressen mostren probablement tant la seva pròpia transició generacional com la contradicció entre capacitats i expectatives. Segurament les passions que manifesten poden ser considerades errors propis d’un diagnòstic poc acurat. Perquè els seus mals no són només seus, i la situació general d’incertesa i vulnerabilitat no els afecta només a ells. Però sí que cal reconèixer que la seva situació a la intempèrie i la manca d’espais on expressar-la pot portar-los a mostrar el seu enuig i malestar de formes més corporals que verbals. Si no es troben emparats ni escoltats, rebutgen tot allò que entenen només com a discursos buits. Les situacions de violència no tenen per què expressar una finalitat. Poden ser simplement una manera de mostrar el no sentit de tot el que els envolta. Del que els han dit que facin i que no els porta enlloc. Com diu la psicòloga Susanna Brignon, els joves demanen respecte, i molts cops per fer-ho són irrespectuosos, però, tanmateix, segueixen demanant respecte.\nJoan Subirats és catedràtic de ciències polítiques a la UAB\n","author":"Joan Subirats","date":1632693600000,"title":"Opinió Joves irrespectuosos que demanen respecte"},{"href":"https://www.ara.cat/opinio/final-infancia-alfredo-pastor_129_4118433.html","hash":"589de370","content":"\nAlfredo Pastor\n18/09/2021\nEl final de la infància\n3 min\nUn dels botellons recents al parc de l’Espanya Industrial de Barcelona.\nDani Ríos\nA mesura que s'eliminen les barreres i cauen les prohibicions imposades pel covid-19, uns actors acaparen televisions i diaris: els joves. El seu recent protagonisme té una manifestació estel·lar, el botelló. No ha nascut, per descomptat, amb la pandèmia, però ha estat la pandèmia el que, al situar-lo fora de la llei, ha fet del botelló un parallamps de sentiments i judicis dels grans sobre els més joves. Ni uns ni altres són falaguers: \"irresponsables\" és el més amable que se'ls diu.\nPer què es deuen haver tornat així? Per descomptat, la línia de la responsabilitat no separa pobres i rics, ja que uns i altres van als botellons, si bé els més populars són els més visibles. Només cal donar un cop d'ull a la densitat d'excrements canins a les voreres de la part alta de Barcelona per descartar l'existència d'una correlació entre civisme i renda per càpita. Pares i educadors s'acusen mútuament de deixadesa i falta de rigor. Els psicòlegs miren de buscar en desequilibris i frustracions personals els motius d'un enfrontament sistemàtic a qualsevol autoritat; perquè ¿quin adult s'atreveix avui a increpar un jove per un paper tirat a terra? Circumstàncies materials, perspectives laborals, errors de pares i mestres, estats d'ànim... raons plausibles totes elles, però parcials, potser fins i tot superficials. Hi ha alguna cosa més?\nSembla com si la trinxera que sol separar les generacions fos aquest cop més profunda que les anteriors\nTots incorrem sovint en l'error de jutjar l'ahir amb els criteris d'avui: per això enderroquem estàtues de Cristòfor Colom o amaguem en unes golfes l'efígie del marquès de Comillas, mostres de la nostra estupidesa. Però, al considerar els botellons com a símptoma de la degeneració de la raça, potser estem caient en l'error simètric de voler aplicar als joves d'avui els mateixos patrons que els nostres pares ens van aplicar abans-d’ahir. ¿No deu ser que els demanem que siguin, no com nosaltres vam ser, sinó com hauríem pogut ser?\nEls temps canvien, fins a tal punt que en el món dels nostres nets ens sentim com uns estranys, mentre que ens en podríem sortir amb facilitat en el dels nostres avis. També ens canvien a nosaltres: ens extasiem davant l'extensió i velocitat del canvi tecnològic i semblem ignorar que les seves conseqüències van més enllà del que veiem en les xafarderies que ens venen cada dia. Per exemple, els mestres els diran que nens i joves aprenen per canals diferents, i que cal canviar la manera d'ensenyar, no tant perquè l'antiga sigui dolenta com perquè l'alumne d'avui no l'escolta. Els joves tenen les seves normes de conducta i el seu concepte del que és bo i dolent; però ni una cosa ni l'altra solen coincidir amb els nostres. Sembla com si la trinxera que sol separar les generacions fos aquest cop més profunda que les anteriors.\nEn la seva novel·la El final de la infància, Arthur Clarke imagina el final d'una humanitat, posterior a la nostra però potser no gaire llunyana. Filòsofs, científics i artistes, el més selecte de l'espècie, han creat en una illa un paradís on, alliberats de la feina gràcies a la tecnologia, poden lliurar-se completament a conrear la seva creativitat. Però un bon dia comencen a perdre el contacte amb els seus fills: aquests, sumits en els seus somnis, comencen per no escoltar-los, deixen de parlar-los, de necessitar-los per sobreviure i, un dia, moguts per una força invisible, s'embarquen tots en una nau espacial, cap al desconegut. Per als que es queden, la gent gran, la vida deixa de tenir propòsit. Amb els joves se n'ha anat el seu futur.\nCom en la novel·la, molts joves se n'han anat. En casos extrems, per sempre: els menors són una part apreciable de les deu persones que se suïciden cada dia a Espanya. L'absoluta falta d'esperança que revelen potser ens farà contemplar els botellons amb una altra perspectiva. Esclar que cal fer complir la llei, cal sancionar la irresponsabilitat, preservar l'ordre públic i protegir el mobiliari urbà; però al mateix temps cal escoltar els nostres joves i mirar d'entendre'ls. Sota l'escuma de la novetat que els fa semblar tan diferents de nosaltres, no oblidem que els principis que inspiren la seva conducta són els nostres, encara que adoptin formes en aparença gairebé oposades. Escoltar-los serveix per accedir a aquest territori comú. Si no ho aconseguim se n'aniran, i ens quedarem –això sí, carregats de raó– esperant el final.\nAlfredo Pastor és professor emèrit de l'Iese\n","author":"Alfredo Pastor","date":1631916000000,"title":"Opinió El final de la infància"},{"href":"https://www.ara.cat/opinio/escola-mar-any-zero-anna-pages_129_4231683.html","hash":"58e5de2f","content":"\nAnna Pagès\n05/01/2022\nL'Escola del Mar, any zero\n3 min\nImatge d'arxiu de l'Escola del Mar.\nViquipèdia\nEnsenyar història en una època de presentismes múltiples, narcisismes mediàtics i negacionismes d’estar per casa és una tasca difícil. La història esdevé una nebulosa per totes les coses oblidades que no hem viscut en primera persona. Parlar de commemoració o de centenaris en aquest context resulta, pel cap baix, una feina ben galdosa. Tanmateix, ens cal fer un esforç col·lectiu per demostrar a les noves generacions que el valor del passat és que és aquí mateix, entre nosaltres. Això els joves ho entenen molt bé quan aconseguim trobar un llenguatge per fer-ho visible.\nFa cent anys obria les portes a Barcelona una escola excepcional: l’Escola del Mar. Un dels edificis més emblemàtics dels Grups Escolars de l’Ajuntament de Barcelona, creats per Manuel Ainaud. Dissenyada i construïda per l’arquitecte Josep Goday, aquesta escola estava situada a la platja de la Barceloneta, amb una estructura de fusta, elevada per un conjunt de pilastres de la sorra, amb el mar al davant. Octavi Fullat Genís, de 93 anys, recorda l’escala de cargol que conduïa a la platja a l’hora d’esbarjo, la llum intensa al final dels graons i l’olor del mar que s’hi enfilava. Els nens i nenes d’aquesta escola eren habitants del barri de la Barceloneta, però també venien d’altres llocs de Barcelona, amb el tramvia i el distintiu al braç dels Grups Escolars. L’escola funcionava com una república d’infants, amb càrrecs escollits per la quitxalla. La idea de la vida social, inspirada en la proposta d’Ovide Decroly, alimentava la il·lusió d’una societat més justa i, sobretot, més culta i civilitzada. L’optimisme del seu director, Pere Vergés, de la generació de grans mestres renovadors, així com la seva exigència en les coses ben fetes, va convertir aquella experiència en una cosa única. L’escola va ser bombardejada pels avions de Mussolini l’any 1938. Només van quedar les pilastres de pedra, dretes i mudes al bell mig de la runa. Sortosament, cap infant ni cap mestre va prendre mal. \nUna de les lliçons de la història és que hi ha coses que les bombes no han pogut arrossegar\nA classe d’història de l’educació hem fet servir la Memòria Digital de Catalunya per anar a visitar aquest lloc abans que les bombes el destruïssin. Hem llegit el número 2 de desembre de l’any 1933 de la revista Garbí, creada pels infants com una publicació mensual. En aquest número, Lluís Nonell, de 14 anys, i Miquel Ybarz, de 12 anys, expliquen el funcionament dels colors de l’escola i la distribució dels càrrecs. També fan una descripció detallada dels obstacles de la vida col·lectiva, de les enveges i de les rivalitats: “Alguns nois han canviat de classe i han sortit noves revistes. Ara podem dir que en fan totes les classes, però cada una té un caire ben seu, perquè parla de les seves coses i ha desaparegut del tot la crítica grollera. Es critica, sí, però serenament”. Eugènia Nonell, de 14 anys, publica una redacció sobre el mar: \"Des de l’escola veig el mar. De tant veure’l he après a sentir-lo i a estimar-lo\". En comentar a classe aquestes paraules escrites, es fa com un silenci dens. Quedo sobtada en descobrir algunes estudiants amb els ulls amarats de llàgrimes.\nAquests nens ja són morts, però les seves veus encara ressonen per a nosaltres, avui, a les pàgines digitalitzades del número 2 de la revista Garbí, any 1933. Un dia, i gràcies a la digitalització, els joves estudiants de magisteri es commourien en llegir les seves ratlles. A primera hora del matí, l’Eugènia, en Miquel i en Lluís eren allà amb nosaltres, asseguts a tocar, amb l’esperança als llavis. Una de les lliçons de la història és que hi ha coses que les bombes no han pogut arrossegar.\nL’Escola del Mar, any zero, hauria de ser un punt d’inflexió social i institucional\nL’escola pública que porta el nom Escola del Mar i també la Fundació Garbí - Pere Vergés són exemples d’un llegat que no s’ha ensorrat. Tanmateix, allà on era l’escola hi ha quedat el sot dels estralls de la guerra. L’arquitecte Marc Cuixart va proposar a l’Ajuntament de Barcelona reconstruir l’edifici de l’Escola del Mar com a centre de debat i de memòria. Faria tanta falta! També s’ha demanat suport institucional per als actes de commemoració de l’Escola del Mar el 2022. Tanmateix, les vacil·lacions han fet acte de presència cent anys després. Hi ha qui hi dona suport amb determinació. D'altres flaquegen. Per què?\nL’Escola del Mar, any zero, hauria de ser un punt d’inflexió social i institucional. Una celebració del que aquells nens anomenaven “portar la vida a fora.” Sembla, però, que els sots de les bombes d’avui, les mentalitats eixarreïdes, encara fan tremolar, lleugerament, el terra que trepitgem.\nAnna Pagès és professora de la FPCEE-Blanquerna de la Universitat Ramon Llull\n","author":"Anna Pagès","date":1641337200000,"title":"L'Escola del Mar, any zero"},{"href":"https://www.ara.cat/societat/canvi-climatic/cimera/bicicletes-son-pels-holandesos-germa-bel_129_4170191.html","hash":"5a089584","content":"\nGermà Bel\n04/11/2021\nLes bicicletes són per als holandesos?\n4 min\nCanonades de cru d'un vaixell petrolier.\nGetty\nArran de la guerra del Yom Kipur, conflicte àrabo-israelià de 1973, l’OPEP reduí la seva oferta i embargà països proisraelians. Esclatà la primera crisi del petroli. El preu es quadruplicà. Holanda quedà molt afectada, i respongué amb restriccions i alces de preus. I s’expandí l’ús de les bicicletes. Altres països del nord i centre europeus també van traslladar cost a preus. A Espanya, tanmateix, el trasllat de costos a preus fou més minso, i la reacció tardofranquista a la crisi prioritzà una reducció d’impostos al petroli. Les bicicletes eren per als holandesos.\nA 1979 arribà la segona crisi del petroli, pels conflictes a l’Iran. Les restriccions de balança exterior i fiscals feien impossible mantenir el negacionisme populista del tardofranquisme, i els costos van haver d’anar als preus. Aquest fou un factor rellevant en la brutal reestructuració de la indústria als anys 80. Al nord, el trasllat més ràpid de costos a preus havia incentivat l’adaptació industrial, i el cop de la segona crisi del petroli fou més lleuger.\nAixò em venia al cap en llegir fa una setmana que el govern d’Espanya demanava sortir del sistema europeu de preus de l’electricitat per adoptar mesures “més adequades a les seues característiques”. Em va semblar el reflex de la tradició espanyola de respondre amb restriccions i controls de preus al canvi de costos en l’economia. Com va passar a meitat dels anys 70 amb el petroli; com havia passat una dècada abans amb els preus dels lloguers (amb una congelació que destruí el mercat en 15 anys).\n¿Les distorsions dels sectors energètics (i altres) són temporals? Sembla que no. Han vingut per quedar-se i s’accentuaran\n¿Les distorsions dels sectors energètics (i altres) són temporals i de curt termini? Sembla que no. Són disrupcions que han vingut per quedar-se. S’accentuaran, de fet, a l’energia i el transport, puix són els grans emissors de CO₂. Hi ha qui, seguint Malthus, interpreta que ha començat la fi del món. D'altres creuen que l’avenç tecnològic resoldrà els nous reptes, com ja ha passat abans. Soc més a prop dels darrers. Tanmateix, no es poden negligir els costos econòmics i socials que la disrupció tindrà durant la transició energètica. I els costos seran més alts com més s’obstaculitzi l’adaptació als canvis.\nCert: a Espanya hi ha un grau elevat d’oligopoli/monopoli energètic, amb molt poder polític. I una regulació millorable. Ara bé, limitar-se a això per explicar l’augment de preus és només desitjar un aplaudiment fàcil. L'augment és causat sobretot per l’increment del cost del gas (requerit per la garantia de subministrament en absència de generació suficient de fonts no emissores: renovables i nuclear), i per l’encariment dels permisos d’emissió de CO₂, una tendència que caldrà accentuar d’acord amb els objectius de reducció d’emissions.\nPermetre que els preus reflecteixin els canvis en costos accentuaria problemes socials (recordi: no fer-ho en provocarà de més grans a posteriori). I per alleujar-los és preferible usar mecanismes de suport fiscal, via rendes o fiscals orientades als sectors especialment afectats, que no pas l’habitual ració de controls i rigideses d’aplicació generalitzada.\nLa disrupció que ha arribat comporta riscos alts de dislocació econòmica i dissolució social\nLa redistribució via fiscal és més senzilla en països on hi ha confiança en les institucions. Això no succeeix al sud d’Europa, on la manca de confiança en les institucions reforça la predilecció per la redistribució via regulacions. Les regulacions prometen actuacions més ràpides i visibles sobre els problemes, encara que ben prompte generin problemes més greus dels que van resoldre.\nLa temptació d’afrontar la disrupció com ho va fer el tardofranquisme és gran. L’esquerra sud-europea té molt temor a acceptar riscos electorals per augmentar recursos fiscals. Altra vegada: les apel·lacions emfàtiques a la reducció del frau fiscal i la imposició als “rics” tenen fonaments morals i d’equitat impositiva. Ara bé, és una altra trampa al solitari predicar que d’aquí en sortiran els recursos necessaris per afrontar fiscalment els reptes que arriben. Més encara quan el deute públic a Espanya es troba en rècord històric postcrisi de la guerra de Cuba. Just ens acaben d’informar que caldrà augmentar ara impostos sobre l’ocupació (contribucions socials) per pagar pensions actuals. Tot això es veurà més diàfan quan acabi l’efecte aspirina dels fons Next Generation.\nNo s’avançarà mentre no s’assumeixi que el diferencial entre la fiscalitat espanyola / catalana i la dels països del Nord rau en la menor tributació local per IVA, i per IRPF en rendes mitjanes i mitjanes-baixes (tractat aquí el 21/05/2020, a \"El bucle fiscal de l'esquerra sud-europea\"). Cal afegir-hi la molt menor eficiència de gestió i redistributiva de la despesa pública.\nJa són aquí els dilemes que exigeixen debat públic i social adult, menys abduït per les intencions (i les subsegüents historietes de bons i dolents), i més preocupat per les conseqüències de les accions. Perquè caldrà afinar les polítiques públiques i les mesures a aplicar. Més ens val minimitzar errors, puix la disrupció que ha arribat comporta riscos alts de dislocació econòmica i dissolució social. Altrament, tindran la seva finestra d’oportunitat els venedors de solucions miraculoses. Solucions que, per cert, no existeixen.\nGermà Bel és economista\n","author":"Germà Bel","date":1635980400000,"title":"Opinió Les bicicletes són per als holandesos?"},{"href":"https://www.ara.cat/opinio/spoiler-reial-empar-moliner_129_4230379.html","hash":"5b6d6463","content":"\nEmpar Moliner\n03/01/2022\nEspòiler reial\n2 min\nEl progenitor de fills menors de vuit anys ha desenvolupat un sistema intuïtiu per preservar la màgia. Si a iCat sona Homenatge a Teresa canvia d’emissora un moment o parla fort, perquè la criatura no senti la frase “Ella ens va dir d’on veníem i que els Reis de l’Orient no existien”. Procuraran o bé anar a la cavalcada o bé veure-la per la televisió, però no canviar gaire de canal, tot i que la frase “Són màgics, són a tot arreu a la vegada i amb roba diferent” va sempre bé. Quan jo era petita ens deien que els Reis parlaven totes les llengües del món, si no, com podrien llegir les cartes? I és per això que el nostre rei i el patge de la carta ens parlaven en català. Vivíem en un poble. Pablo Casado encara era petitet, també.\nSerà possible, això, avui? Si no és possible, els pares hauran de fer com nosaltres a iCat o amb els canals de televisió. Procurar dissimular, dir que el patge no, el patge no parla totes les llengües del món com els Reis, que sí, esclar, el patge potser no és màgic, potser l’han contractat per ajudar i és humà (no, no se sap com ho fan això, sí, sí que seria una bona professió, aquesta, potser quan siguis gran, si et portes molt bé, et venen a buscar...). \nSi els pares no són a temps de dissimular i resulta que el rei, el rei del seu fill, els diu alguna cosa en castellà, però no en català, i no entén la criatura quan gosa adreçar-li la paraula, que pot passar, ha passat i passarà, resultarà que els Reis són màgics i parlen tots els idiomes del món menys un. Així, des de ben petitets, els nens ja sabran que el seu idioma va servir per escriure el Tirant, però ara no serveix per a una cosa tan important com escriure la carta als Reis.\nEmpar Moliner és escriptora\n","author":"Empar Moliner","date":1641164400000,"title":"Espòiler reial"},{"href":"https://www.ara.cat/internacional/secret-vacuna_129_4202328.html","hash":"5b79ce6f","content":"\nRafael Vilasanjuan\n04/12/2021\nEl secret de la vacuna\n3 min\nUna caixa de vacunes d'AstraZeneca distribuïdes pel programa Covax arribant a Ghana, aquest mes\nFrancis Kokoroko / Reuters\nLeer en castellano\nRead in English\n\"A la guerra, als pobres els maten; a la pau els pobres es moren”, aquesta frase recuperada de l'escriptor moçambiquès Mia Couto recorda el que està passant amb la vacuna del covid-19 als països de rendes més baixes. En la resposta a la pandèmia ens estem oblidant d'una part important de la humanitat, com si no existís.\nL'arribada de la nova variant òmicron, descoberta a Sud-àfrica, ha fet tornar el pànic global. Va semblar que les borses es precipitaven per un penya-segat, i de nou les fronteres es tanquen davant la por que el nou virus viatgi lliurement. Por o realitat? La ciència analitza els detalls que portaran a entendre dues qüestions crítiques: si aquesta nova mutació és més contagiosa i sobretot si és capaç de saltar la barrera d'immunitat d'unes vacunes que, ara per ara, segueixen sent la principal defensa per esquivar la malaltia. Mentre desxifrem si obrim una nova fase, hi ha un altre missatge que torna de l'Àfrica de bracet d'aquesta nova variant. ¿Havíem oblidat que una pandèmia no s'atura en un país si no s'atura en tots? Aquí ens sentíem segurs, gràcies a l'eficàcia de les vacunes, a l'eficàcia del sistema de salut per garantir l'equitat i el benestar de tothom i al compromís d'una majoria de ciutadans a rebre la punxada màgica, però algú s'ha preocupat de saber les coses que hi passen, allà baix?\nL'horitzó en el qual podríem començar a albirar el control de la pandèmia sembla més que mai una utopia.\nMirem a l'Àfrica. Encara que podríem posar el focus també a molts llocs d'Amèrica Llatina o l'Àsia, al continent negre són molt pocs els països on la primera punxada ha arribat a un 10% de la població. Alguns, com Burundi, ni tan sols arriben a l'1%, i el més poblat, Nigèria, no supera el 2%. El compromís de l'Organització Mundial de la Salut era arribar almenys a una de cada cinc persones a tots i cada un dels països abans que les campanades anunciïn un altre final d'any i a partir d'aquí arribar al 70% de la població l'estiu vinent. L'horitzó en el qual podríem començar a albirar el control de la pandèmia sembla més que mai una utopia.\nEncara que el nombre d'infeccions a l'Àfrica és més baix que el de la resta de continents, la manca de vacunes augmenta el risc que sorgeixin noves variants. Algunes poden ser irrellevants, però d'altres com l'òmicron poden quedar-se en ensurt o bé empènyer-nos a retrocedir uns quants passos quan intentàvem avançar cap a la sortida. L'oblit d'aquests països de rendes més baixes, incapaços de pagar els costos de la vacunació, no és només qüestió de solidaritat amb els pobres; el que posa en relleu el coronavirus és que mentre ells no tinguin vacunes nosaltres tampoc estarem segurs. Per al control global de la pandèmia, aquesta és la prioritat.\nCom més aviat evitem que els pobres morin als països pobres, abans començarem a estar segurs tots\nA la balança entre el risc i el benefici, assegurar que arribin prou dosis a tota aquesta gent és tant o més important que totes les estratègies de reforç que puguem pensar des d'aquí. És possible aconseguir-ho, hi ha mecanismes com la Covax que han sigut creats amb aquest objectiu. Però s'han de superar algunes barreres. La primera, la del nacionalisme de les vacunes, que ha portat la majoria dels països occidentals, inclosa la UE, a compromisos que dupliquen i tripliquen les necessitats de la seva població. Que s'acapari la producció de vacunes aquí fa que allà no n'hi arribin.\nA això s'hi han de sumar els tancaments de fronteres, que frenen el transport i que ara seran encara més crítics per a un continent on no es produeixen vacunes. Els compromisos dels països rics de donar algunes de les dosis que no faran servir també arriba tard, i de moment només s'han entregat una cinquena part dels mil milions de dosis promeses. No són suficients, i part de les que arriben ho fan de manera descoordinada, cosa que encara posa més dificultats a uns sistemes de salut precaris. Actualment, les neveres de molts d'aquests països tenen dosis de sis vacunes diferents, cap en quantitat suficient per començar cap campanya de vacunació massiva, i algunes amb dates de caducitat que fan riure.\nL'Aliança Mundial per la Vacunació acaba de constituir aquesta mateixa setmana un nou comitè per agilitzar la distribució als llocs més complicats, però sense un compromís global no serà suficient. Cal començar a mirar la pandèmia d'una altra manera. Cal arribar a tothom i amb la mateixa celeritat amb què ho fem aquí. Com més aviat evitem que els pobres morin als països pobres, abans començarem a estar segurs tots. No hi ha cap altre secret.\nRafael Vilasanjuan és director d'Anàlisi d'ISGlobal\n","author":"Rafael Vilasanjuan","date":1638572400000,"title":"Opinió El secret de la vacuna"},{"href":"https://www.ara.cat/opinio/banalitzacio-discrepancia-salvador-cardus_129_4197470.html","hash":"5bd9a2ff","content":"\nSalvador Cardús\n29/11/2021\nLa banalització de la discrepància\n3 min\nReunió de govern.\nRUBEN MORENO GARCÍA\nLeer en castellano\nNo, a mi tampoc no m’agrada veure el meu govern en un estat permanent de controvèrsia, retransmesa en directe i anunciada als quatre vents. Produeix una trista sensació d’agror, de desgovern i, en definitiva, d’impotència. Els desacords, siguin poc o molt sobreactuats, contradiuen la proclamada voluntat de mostrar que l’independentisme és capaç de governar bé i que és mereixedor de la confiança i el suport d’una majoria més gran de la que ara aplega. Si més no, aquest és el pretext al·legat per plegar-se a la gestió del que resta del vell marc autonòmic.\nDit això, també és cert que hi ha unes ganes obscenes de convertir les dissensions habituals de tot govern –i més en els de coalició, aquí i arreu– en daltabaixos irreparables. D’una banda, esclar, hi ha els adversaris polítics que són capaços de denunciar la palla en l’ull del veí i no veure’s la biga en el seu. La hipocresia, en la controvèrsia política, és de proporcions estratosfèriques. I, d’altra banda, l’exageració també sol ser patrimoni de molts analistes i, no cal dir-ho, dels tertulians. Burxar en les divisions internes dels partits, desvelar suposades esquerdes governamentals o anunciar legislatures a punt de fer fallida, dona teca per a hores i hores d’especulació gratuïta i irresponsable sense haver de treballar per buscar-ne cap evidència sòlida.\nLa reducció de la confrontació política a picabaralla és, ara mateix, el principal corc de la política catalana\nSigui per la raó que sigui, la política catalana ha anat abandonant la discrepància de fons per aplicar-se en la picabaralla superficial. Ho mostra el fet que la mateixa paraula, picabaralla, que en el seu sentit propi hauria d’estar reservada per a la discussió poc important, ara mateix ja s’empra generalitzadament per designar tota mena de disputes polítiques. És on es veu més clarament com conflueixen les dues dinàmiques esmentades: la insignificança de la diatriba i l’exageració de les seves conseqüències.\nDes del meu punt de vista, la gravetat de la banalització de la confrontació política es troba tant en allò que la causa com en la conseqüència que se’n deriva. Particularment, en aquest cas la conflictivitat de perfil baix sobreactuada té la seva raó de ser en el fet que, donat el marc d’incertesa i confusió actuals, els partits i els actors polítics necessiten la batussa per poder definir un perfil propi. És a dir, mancats de capacitat per afirmar-se en positiu i de manera consistent i continuada, ho fan per oposició a l’adversari. Basteixen la seva imatge sobre el retret a l’altre. I el retret és un dels recursos psicològics –i polítics– més demolidors que hi ha.\nPerò si la causa d’aquesta constant conflictivitat delata un clima polític patològic, les conseqüències són devastadores quan les diatribes acaben, com és habitual, en la més gran de les insignificances, produint un avorriment mortal i, finalment, provocant una irritació malsana o la indiferència total. Unes diatribes que no només perden el valor diferenciador que se’ls pressuposa, sinó que arrosseguen a la irrellevància allò que sí que n’és, de políticament transcendent. La reducció de la confrontació política a picabaralla, bé sigui perquè se n’exagera la importància, bé sigui perquè se’n ridiculitza la gravetat, crec que és, ara mateix, el principal corc de la política catalana, tant de l’autonòmica com de la sobiranista. \nQue el Govern que tenim no és el resultat de cap enamorament ni d’una relació de confiança, ja ho sabem. El fonament dels actuals acords de govern és el d’un matrimoni de conveniència. No hi ha gens d'amor i tot és sexe, és a dir, poder. I és una relació que es consuma en el jaç que s’ha convingut dir-ne el mentrestant, que no és altra cosa que una espera sense esperança, un diàleg sense paraules i una promesa sense horitzó. De manera que si els tres actors de l’actual 52 per cent no són capaços d’abandonar el retret com a model de cohabitació, el mentrestant pot acabar sent la cuneta on l’enemic deixarà mort el sobiranisme, el fossat on es podrirà l’independentisme.\nSalvador Cardús és sociòleg\n","author":"Salvador Cardús","date":1638140400000,"title":"Opinió La banalització de la discrepància"},{"href":"https://www.ara.cat/opinio/otegi-pablo-iglesias_129_4157593.html","hash":"5c012381","content":"\nPablo Iglesias\n22/10/2021\nOtegi\n3 min\nArnaldo Otegi durant la commemoració del desè aniversari de la Conferència d'Aiete, prèvia al comunicat d'ETA en què la banda va anunciar la fi de la seva activitat armada.\nJAVIER ETXEZARRETA / EFE\nLeer en castellano\nRead in English\nLa declaració de l'esquerra abertzale duta a terme pel coordinador general d'EH Bildu, Arnaldo Otegi, el dia 18 d'octubre té una enorme significació històrica per al sistema polític espanyol. Que l'esquerra abertzale reconegui el dolor específic de les víctimes d'ETA sense fer una referència general a les \"víctimes del conflicte\" i que assenyali que aquest patiment mai s'hauria d'haver produït, no té precedents. Es tracta d'una autocrítica en tota regla a la lluita armada, només 10 anys després que ETA deixés les armes.\nLes reaccions virulentes de la ultradreta i la dreta que necessiten de totes totes mantenir viva ETA, la indissimulada gelosia del PNB i l'escassa solidesa del PSOE rectificant-se a si mateix després de rebre pressions, no són més que proves de l'enorme significat de la declaració.\nAmb les seves paraules, Otegi ha accelerat el final d'un dels elements definidors del règim del 78: l'existència d'ETA i d'una força política afí amb un pes electoral i social notable a Euskadi i Navarra.\nSense ETA no s'entén el sistema polític nascut de la Transició\nSense ETA no s'entén el sistema polític nascut de la Transició. L'ampli consens al voltant de la Constitució va acabar incloent (encara que el PP acabés entrant-hi a contracor) totes les forces polítiques rellevants. El text del 78 va comptar, a més, amb un ampli suport en gairebé tots els territoris, incloent-hi Catalunya. L'excepció va ser Euskadi, on la Constitució no va rebre un suport majoritari i on ETA i l'esquerra abertzale van decidir quedar-ne fora. Donaven així al nou règim una consideració similar a la de la dictadura i apostaven per formes polítiques de ruptura que combinaven les armes amb les vies legals.\nGràcies a ETA el PNB es va consolidar com l'únic interlocutor polític legitimat per negociar en nom d'Euskadi, cosa que l'ha convertit en el partit que més anys ha governat des de 1978. ETA va servir, a més, d'excusa per no depurar les forces i cossos de seguretat de l'Estat, que deien que necessitaven comptar amb els millors efectius per a la lluita antiterrorista, encara que molts d'ells vinguessin dels pitjors aparells repressius i estiguessin habituats a les praxis policials il·legals. Aquesta falta de depuració està al darrere que el terrorisme d'estat fos possible. ETA va reforçar l'exèrcit (cap força militar ha causat més baixes entre militars d'alta graduació) i el rei Joan Carles com el seu cap màxim i única garantia davant del colpisme. ETA va apuntalar el consens dels grans partits al voltant d'una política antiterrorista d'excepció que va permetre les il·legalitzacions de partits i va limitar l'exercici dels drets civils. Els assassinats d'ETA, que va ampliar cada vegada més a \"civils\" els seus objectius, van generar tal rebuig entre la població que van sorgir moviments socials massius i transversals, almenys des de l'assassinat de Miguel Ángel Blanco. El que va significar Hipercor a Catalunya ho saben millor que jo els lectors d'aquest diari.\nEn definitiva, ETA va ser cola d'enganxar política per al règim del 78.\nArnaldo Otegi ha demostrat intel·ligència política i un compromís per la pau i la normalització política que tots els demòcrates hem de celebrar i agrair. Ja era hora que això es digués des de Madrid\nLa història està plena d'ironies i que Otegi provingui dels poli-milis n'és una. Una part dels poli-milis va teoritzar que no tenia sentit la lluita armada després del franquisme i, després de confluir inicialment amb els comunistes de Roberto Lertxundi per crear un espai d'esquerres propi diferent del de l'esquerra abertzale, van acabar integrats en el PSE-PSOE. Mario Onaindia, un dels protagonistes del Procés de Burgos, n'era potser la figura més coneguda.\nGairebé 40 anys després de la vuitena assemblea d'ETA-pm, en la qual paradoxalment van vèncer els partidaris de continuar la lluita armada que acabarien integrats a ETA-militar, Arnaldo Otegi i l'esquerra abertzale han dit el que han dit, 10 anys després que tot canviés amb l'abandonament de les armes per part d'ETA.\nLa primera prova que tot va canviar va ser que Elkarrekin-Podem guanyés dues eleccions generals a Euskadi, un fet sense precedents que va sorprendre a propis i estranys. Avui l'esquerra abertzale és la segona força política a Euskadi, els seus portaveus més coneguts –a més d'Otegi– són diputats o senadors al Parlament espanyol i és una força clau tant per a la governabilitat de l'Estat com per imaginar qualsevol govern de coalició d'esquerres tant a Euskadi com a Navarra. L'esquerra abertzale d'Otegi ha estat, a més, un exemple de disciplina interna (no hi ha hagut escissions ni ruptures com fa 40 anys sinó, per contra, reagrupaments) i una lliçó de pragmatisme per als independentistes catalans.\nArnaldo Otegi, que va passar sis anys a la presó que segons el TEDH no havia d'haver passat, ha demostrat intel·ligència política i un compromís per la pau i la normalització política que tots els demòcrates hem de celebrar i agrair. Ja era hora que això es digués des de Madrid.\nPablo Iglesias és doctor en ciències polítiques per la Universidad Complutense de Madrid, ex secretari general de Podem i ex vicepresident segon del govern espanyol\n","author":"Pablo Iglesias","date":1634853600000,"title":"Opinió Otegi"},{"href":"https://www.ara.cat/opinio/temps-nou-pais-raimon-obiols_129_4176452.html","hash":"5daeeab2","content":"\nRaimon Obiols\n09/11/2021\nPer a un temps nou\n3 min\nL'hemicicle del Parlament en una imatge d'arxiu.\nFrancesc Melcion\nEl setembre del 1837 Stendhal, que era a Perpinyà, segons escriu a Mémoires d’un touriste, va decidir \"anar a passar vint-i-quatre hores a Barcelona\". \"Em vaig passejar per la ciutat gaudint del deliciós plaer de veure coses que mai no havia vist\", afegeix. I anota després una observació interessant. En plena guerra carlista, Stendhal explica el següent: \"Entre les cinc o sis companyies de la milícia nacional de Barcelona («légions de la garde nationale», en diu) n’hi ha una, formada per obrers, que fa por a totes les altres. Quan els carlistes s’apropen, tots es reconcilien amb aquesta companyia, els membres de la qual porten brusa i es diu que són eficaços a l'hora de disparar. Però quan ja no es té por dels carlistes, busquen brega als de la brusa i els acusen de jacobins\".\nAquesta anotació de Stendhal té una ressonància actual. Salvant les distàncies, que són moltíssimes, retrata una pauta que s’ha repetit en altres moments de la nostra història, sobretot en els més crítics (la Setmana Tràgica, el 18 de Juliol); i que ha tornat a aparèixer. Aquests darrers dies, una anècdota mínima però il·lustrativa –a propòsit del 50è aniversari de l’Assemblea de Catalunya– n’ha fet sentir de nou l’eco.\nLes nostres idees, opinions i sentiments sobre Catalunya les tenim dipositades en capses mentals. N’hauríem de crear dues de noves: \"A no empitjorar\" i \"A millorar\"\nEls sindicalistes i els militants de l’esquerra comunista i socialista no eren, a l’Assemblea de Catalunya, una companyia d’entre cinc o sis com a la Barcelona de 1837 (suposant que el recompte de Stendhal fos correcte). Eren, claríssimament, una majoria que no s’ha vist reflectida, és el mínim que es pot dir, en les rememoracions institucionals de mig segle després.\nOrwell deia: \"Qui controla el passat controla el futur. Qui controla el present controla el passat\". No sempre és així, per sort. Sovint la política desobeeix les lleis de la física però, com a contrapès, el principi d’Arquimedes (qui tracta de submergir un cos en un líquid es troba amb una força de baix cap a dalt igual al pes del volum del líquid que desallotja) sol acabar posant les coses al seu lloc. Així ho afirma l’optimisme epistemològic de la saviesa popular: la veritat sempre acaba imposant-se.\nD’entre les fitxes dels interrogatoris dels 113 a la Brigada Político-Social (BPS), que la revista Sàpiens va reproduir, una de les més interessants és la d’un enllaç sindical de Siemens. Va declarar que en la reunió ”se hablaba en catalán, él no entendía nada e intentó marcharse”. Es tractava, esclar, d’un exutori per reduir presó i multa. Però no deixa de ser una significativa i inquietant premonició. Si volem sortir del risc de dislocació i recuperar un clima més equilibrat i benigne, si volem evitar que les diferències socials i polítiques derivin en una separació etnolingüista que alguns, per motius antagònics, volen crear, hauríem d’ajudar Arquimedes.\nLes fílies i fòbies identitàries representen un magnífic carburant polític. Necessitem capgirar aquesta situació\nPaul Valéry va escriure que tots tenim al cervell un conjunt de capses amb diferents etiquetes: \"A estudiar en un dia favorable. No pensar-hi mai. Inútil aprofundir-hi. Contingut no examinat. Aventura sense sortida. Tresor conegut que només es podria abordar en una segona existència. Urgent. Perillós. Delicat. Impossible. Abandonat. Reservat. Deixar-ho als altres!, El meu fort. Difícil, etc.\"\nSi som sincers, tots hauríem d’admetre que les nostres idees, opinions i sentiments sobre la situació a Catalunya les tenim dipositades en alguna d’aquestes capses mentals. N’hauríem de crear dues de noves, amb aquestes inscripcions: \"A no empitjorar\" i \"A millorar\". I omplir-les.\nNo és fàcil, entesos. Si una solució en la qüestió de les identitats nacionals peninsulars no ha estat possible fins ara és, en bona mesura, perquè existeix un obstacle formidable. Aprofitar-se del problema i excitar-lo ha estat i és una arma política i electoral d’enorme calibre, un gran instrument de poder. Les fílies i fòbies identitàries, acumulades per la història, representen un magnífic carburant polític, d’elevat rendiment i a bon preu. Són una autèntica bicoca, una ganga, una sinecura, el corn de l’abundància, i estan a disposició dels aprofitats, que n’obtenen copiosos i suculents beneficis.\nNecessitem capgirar aquesta situació. El resultat seria beneficiós per partida triple: estalviaria conflictes recurrents i interminables, de costos elevats; liquidaria les rendes que encaixen els que enarboren banderes per amagar les carteres (o coses pitjors); reconduiria les energies individuals i col·lectives, de la confrontació estèril a la competició positiva i als pactes. ¿Algú –sense pa a l’ull i amb la mà al cor– pot afirmar que veu una altra alternativa positiva que sigui realment viable?\nRaimon Obiols ha estat primer secretari del PSC i diputat al Congrés, al Parlament i al Parlament Europeu\n","author":"Raimon Obiols","date":1636412400000,"title":"Opinió Per a un temps nou"},{"href":"https://www.ara.cat/opinio/decadencia-barcelona-elsa-artadi_129_4172670.html","hash":"5e1b0695","content":"\nElsa Artadi\n05/11/2021\nLa decadència de Barcelona\n3 min\nLa Pedrera, al passeig de Gràcia.\nGETTY\nFa uns dies, en aquest mateix diari, Jordi Martí Grau, tinent d’alcalde de l’Ajuntament de Barcelona, publicava un article titulat \"La decadència de les elits\". Al seu parer, el que ell qualifica d’elits de la ciutat estan en decadència i només s’apunten als “discursos més catastrofistes”. Aquest és un vell recurs retòric dels que ara governen la capital: quan algú considera que l’Ajuntament no gestiona bé la ciutat, la millor manera de respondre-hi és denigrar-lo, assetjar-lo i situar-lo en la decadència. Un clàssic de qui no vol debatre res i no accepta les crítiques, vinguin d’on vinguin.\nLa decadència de les elits\nVal a dir que l’article em va sorprendre força perquè algunes de “les elits” que Martí hi menciona ni han desaparegut ni estan en decadència. Ans al contrari, són ben actives. Fa només dos anys, Manuel Valls, màxim exponent i cara visible d’una tèrbola operació municipalista de les elits més conservadores de la ciutat, va investir Ada Colau alcaldessa de la ciutat i, de retruc, va fer Martí tinent d’alcalde. Per tant, ni que sigui per agraïment, Martí no hauria de criticar frívolament el grup de poderosos que el va situar al càrrec que ocupa. Mossegar la mà de qui et va posar al despatx és, com a mínim, de mal gust.\nFeta aquesta puntualització aclaridora, que permet entendre millor les coses, entro directament al fons de la qüestió. L’article confon deliberadament les elits amb un altre col·lectiu que, aquest sí, ha construït Barcelona des de fa segles i que en cap cas està en decadència. Em refereixo a les persones i entitats de tota mena (fundacions, patronats, universitats, tercer sector, sindicats, empreses, ateneus, associacions culturals o esportives, etc.) que han contribuït decisivament a fer gran Barcelona. Sempre hi han estat quan Barcelona ha fet un salt endavant en qualsevol àmbit, ja sigui urbanístic, sanitari, educatiu o esportiu. La capital de Catalunya ha progressat quan les institucions públiques s’han entès amb una societat civil activa i exigent. I quan una de les dues parts ha fallat, Barcelona no ha anat bé.\nLa capital de Catalunya ha progressat quan les institucions públiques s’han entès amb una societat civil activa i exigent\nMalauradament, això és exactament el que passa ara a Barcelona. L’Ajuntament, de comuns i PSC, ha tallat en sec la relació amb l’àmplia majoria de la societat civil. Són moltes les entitats, empreses o associacions que es queixen de no tenir interlocució amb els que governen la ciutat, ni amb Ada Colau ni amb Jaume Collboni. Senzillament, ni els escolten ni hi col·laboren. La desconnexió entre l’Ajuntament i el batec de la ciutat mai havia estat tan profunda.\nFa ben pocs dies, uns emprenedors m’actualitzaven el seu cas concret. Fa temps que treballen per fer una forta inversió per restaurar i dinamitzar un equipament cultural de la ciutat, actualment tancat, en desús i en estat de degradació. És a dir, sense la necessitat de fer-hi cap inversió pública, volen invertir i crear llocs de treball per dinamitzar un pol de cultura que, a més, és emblemàtic de Barcelona. Davant d’una iniciativa com aquesta, qualsevol ajuntament de Catalunya i d’arreu del món hi posaria totes les facilitats i els assistiria amb diligència per tal de convertir el seu projecte en realitat.\nQualsevol ajuntament? No! L’Ajuntament de Barcelona no només ha decidit no ajudar en res aquestes persones, sinó que ha sabut trobar diversos mecanismes i impediments per aturar el projecte. És possible que aquesta inversió, com tantes d’altres que hem vist i tantes d’altres que s’intentaran, acabi en un fracàs. I no serà només un fracàs dels promotors, sinó que tota la ciutat hi perdrà: llocs de treball, dinamisme cultural i rehabilitació de patrimoni.\nComuns i PSC actuen duts per un sectarisme absurd que ho contamina tot i que no els permet veure que els resultats obtinguts són els contraris dels que suposadament busquen\nComuns i PSC actuen així duts per un sectarisme absurd que ho contamina tot i que no els permet veure que els resultats obtinguts són els contraris dels que suposadament busquen: avui tenim més contaminació, més brutícia, més desnonaments, més congestió, més delinqüència, menys comerç i menys dinamisme que abans que governessin, però tot això, per a ells, és secundari.\nPer tant, la conclusió és clara: qui està en decadència no és la societat civil ni la gent que, des del món associatiu o privat, ha contribuït sempre a fer gran Barcelona. És la ciutat de Barcelona la que s’està degradant, i això és així perquè els que la governen volen reduir la nostra capital a una ciutat trista, provinciana, bruta, perillosa i sense futur. Aquesta serà l’autèntica decadència i per això gairebé un 30% dels barcelonins en volen marxar. Però jo no em resigno que sigui així i per això ho combato.\nElsa Artadi és regidora i presidenta del grup municipal de JxCat a l’Ajuntament de Barcelona\n","author":"Elsa Artadi","date":1636066800000,"title":"Opinió La decadència de Barcelona"},{"href":"https://www.ara.cat/opinio/esperar_129_4223225.html","hash":"61a08694","content":"\nEsther Vera\n24/12/2021\nEs fa llarg esperar\n3 min\nEs fa llarg esperar\nMari Fouz\nLeer en castellano\n«Oh, que llarga que es fa sempre l’esperaquan s’espera que vindrà el pitjori que trista que es fa la llarga esperaquan s’espera la mort de l’amor.Quan s’espera que ja tot s’acabiper tot d’una tornar a començar,quan s’espera que el món tot s’enfonsiper tornar-lo a edificar,es fa llarg, es fa llarg esperar» Pau Riba, 1975\nQue no, que aquest any tampoc hi serem tots. El temps va passant indiferent mentre algunes de les nostres persones estimades ens van deixant a nosaltres pel camí. Però el món gira tossut i no s’atura ni quan marxen els nostres i el seu record se’ns queda confinat en la memòria, en els gestos o, amb una mica de sort, en algun dels nostres actes.\nHem fet front ja a sis onades, temps suficient per adonar-nos que les coses importants són les que no ho semblen, que Nadal és cada dia i que donar gràcies és important, que les abraçades curen.\nHem passat un altre any difícil en què hem hagut de córrer el doble per -amb sort- mantenir-nos al mateix lloc, com l’Alícia al País de les Meravelles. Ha sigut un any salvatge, estem cansats però estem vius i podrem sentir el fred a la pell i veure com es fa de dia i com se’n va el sol. Per Nadal i Sant Esteve potser algú ens agafarà la mà quan les emocions ens desbordin, potser podrem cuinar per algú estimat o potser algú amb generositat ens posarà un plat a taula i el pastisser haurà tornat a fer els torrons amb l’honestedat de l’ofici.\nCadires buides\nTambé tindrem la sort de poder pagar la calefacció i desembolicar un regal que algú haurà pensat només per fer-nos somriure amb un gest de complicitat.\nSerà un altre Nadal estrany, amb moltes cadires buides i la tristor de saber que la pitjor distància no és l’espai sinó el temps. Els més afortunats seran els que tenen nens a prop amb la il·lusió per estrenar. Sou els que continuareu al passadís donant conversa i fent companyia a la filla confinada a l’habitació o els que heu triat contagiar-vos tots per no tenir-la aïllada. També sou afortunats els que fareu sortides nocturnes amb els rens o els camells per portar patinets i cuinetes embolicades amb paper de regal. Si és d’algú, la vida sencera és avui de les dones que espereu als que encara no coneixem però representen ja tota l’esperança renovada en la humanitat.\nAls adults ens pesen els morts i per als vells el Nadal està ple de fantasmes. Però sempre hi ha algú per qui fer l’esforç d’intentar-ho, algú o alguns que formen part de la família de sang o de la que triem amb els anys.\nHi haurà un moment de calidesa malgrat totes les dificultats de la pandèmia. Malgrat les dificultats econòmiques, malgrat la duresa de viure cada minut de l’Alzheimer de l’àvia i el càncer de l’avi, que no sabem si tornarà a plantar tomàquets. Encara que la pandèmia hagi congelat els teus plans laborals, encara que estiguis preocupada perquè has de trobar un pis decent i assequible abans del febrer on es puguin tornar a fer deures i deixar joguines pel mig despreocupadament. Encara que l’adolescent no aconsegueixi menjar i l’ansietat de la pandèmia i l’exigència l’hagi atrapat. Encara que ens costi no tenir les abraçades que són la teràpia contra les nostres pors.\nGràcies\nMalgrat tot, hi haurà motius per sentir-se afortunat. Hi haurà, més que mai, motius d’agraïment a la vida, als altres, a les petites coses que són les grans. No ens falten motius per donar les gràcies als que han pilotat la lluita contra la malaltia: científics i personal sanitari. Els que han col·laborat per trobar vacunes i els que les han administrat. Gràcies a aquells que encara avui fan guàrdia a l’hospital i no poden més. Elles i ells han hagut de pactar durant gairebé dos anys amb la presència permanent de la mort i han treballat amb professionalitat i alhora amb calidesa humana, malgrat el cansament físic i mental de veure que el bucle no s’acaba. Ells i elles han sigut la força de la generositat humana que apareix quan van mal dades, han tingut la determinació de defensar la vida cada cop que col·lectivament hem tingut l’aigua al coll.\nBon Nadal a tots. Gràcies per no abandonar a tots aquells que heu permès que la terra continués girant i la nostra societat funcionant quan el cansament es va apoderant de les reserves de vitalitat.\n","author":"Esther Vera","date":1640300400000,"title":"Es fa llarg esperar"},{"href":"https://www.ara.cat/opinio/alliberar-l-odi-cap-propi-cos_129_4144616.html","hash":"62f04c04","content":"\nSusan Kalunge\n10/10/2021\nAlliberar-se de l’odi cap al propi cos\n3 min\nLeer en castellano\nFa poc llegia el tuit d’una noia que explicava que de petita havia desitjat tenir la tènia per aprimar-se. Allò em va ressonar molt. Em va transportar anys enrere, quan en la meva adolescència alguna vegada vaig desitjar el mateix. I arran d’aquest record vaig reafirmar una convicció: la pressió estètica és estructural. Ens eduquen des de ben petites per odiar el nostre cos, per mai estar conformes, per perseguir un ideal impossible.\nEn aquella època pensava moltíssim en el cos i en la bellesa, però no des d’un vessant egocèntric, no. Vaig fer mil dietes, vaig provar de tot. Si descric amb una paraula aquells moments, és angoixa. Angoixa per no ser perfecta, per no complir amb els cànons de bellesa, angoixa i por de no ser acceptada. Era la meva pitjor amiga o la millor enemiga, digueu-ho com vulgueu. Però per sort el feminisme va aparèixer a la meva vida, em va alliberar de tot aquell sofriment i va arribar el gran clic que em va acostar les eines per posar el focus en el sistema i en les opressions estructurals existents, i la meva mirada va canviar de direcció: ara anava cap enfora, i no cap endins com fins llavors. Així és com t’adones que el que t’ha passat a tu, moltes altres ho han viscut.\nSempre m’he imaginat el patriarcat com una mena de calamar gegant amb molts tentacles recargolats entre si. Un d’aquests tentacles és la pressió estètica, que ens ofega i marca com han de ser els homes i especialment les dones. De fet, segons dades de Associació contra l’Anorèxia i la Bulímia, 9 de cada 10 casos de trastorns de la conducta alimentària afecten les dones, uns trastorns que representen la tercera malaltia crònica entre la població femenina adolescent de les societats desenvolupades i occidentalitzades. El patriarcat ens ha volgut preocupades pel cos, per l’amor romàntic i per l’acceptació del gènere masculí. I, tristes i preocupades per aprimar-nos, hem perdut temps per fer revolucions personals i col·lectives.\nPer a l’alliberament, és clau arribar al punt d’entendre que les estructures estan pensades per fer-nos infelices en un món de consum. Cal col·lectivitzar les angoixes, entenent que, per exemple, jo no em sentia malament per voluntat pròpia, sinó per ser part d’un sistema capitalista i sexista que marca el que és desitjable i el que no. Cal poder compartir les vivències pròpies en espais feministes per adonar-nos que el que ens ha pogut passar sovint respon a unes estructures socials que ens volen preocupades pel nostre cos i angoixades per no poder arribar mai a aquell impossible estètic. Tot això ens aboca al sofriment més absolut (l’odi cap a una mateixa, possibles trastorns mentals) en una vivència exclusivament personal. I poder identificar-ne els patrons allibera moltíssim.\nSalut mental, la pandèmia silenciosa dels joves\nTenir una relació sana, amorosa i saludable amb el teu cos no és gens fàcil. Estimar la teva dimensió corporal, tot acceptant també les imperfeccions com el que són, no és un camí planer. El camí de l’autoacceptació és sinuós. Té alts i baixos. Però el repte d’estimar-te és dels projectes més macos. Aprendre a estimar-te bé. A veure les imperfeccions com el que són, ni més ni menys, sense que determinin el valor personal ni fent-ne el centre de la vida ni del malestar o de la felicitat.\nReeducar la mirada no és fàcil. Em sorprenc a mi mateixa amb pensaments grassofòbics que em faria vergonya dir en veu alta. Però els penso. No ens enganyem, és molt difícil anar contracorrent oposant-se a un sistema amb uns engranatges que encaixen a la perfecció. La trampa estarà sempre latent. Veient el programa de TV3 Quan arribin els marcians sobre la pressió estètica, que es va emetre al setembre, em vaig identificar amb un patró: no cal que tinguis un cos gaire allunyat de la normativitat per sentir la pressió estètica. La pressió hi és, t’afecti en més o menys grau.\nI d’això va la vida, de les petites grans batalles que vas superant al llarg del temps i que t’acosten a viure cada vegada més còmoda en el teu cos. Per aconseguir-ho, però, és cabdal assenyalar els condicionants materials i sistèmics que provoquen un malestar general. Recordem les xifres de trastorns de salut mental que s’han agreujat per la pandèmia, però que ja arrossegàvem de molt abans, perquè el sistema ens aboca a aquesta infelicitat i a aquesta situació precària de consumisme capitalista i individualisme ferotge, que ens crea un malestar insuportable i incompatible amb la vida.\nPer revertir tot això, cal anar al moll de l’os de l’imaginari col·lectiu. A la imatge estètica imperant. I aquí és on les sèries, pel·lícules o revistes que creen relat són tan importants. Els personatges i els cossos que els nodreixen han de ser més plurals, i només així es podran canviar mentalitats. En aquest sentit, per exemple, al Regne Unit han prohibit retocar les fotografies d’Instagram sense avisar. És un petit primer pas. Cal seguir fent camí.\n","author":"Susan Kalunge","date":1633816800000,"title":"Opinió Alliberar-se de l’odi cap al propi cos"},{"href":"https://www.ara.cat/opinio/nou-consens-economic-mundial-mariana-mazzucato_129_4165549.html","hash":"64866b19","content":"\nMariana Mazzucato\n29/10/2021\nUn nou consens econòmic mundial\n5 min\nEl president italià, Sergio Mattarella (al centre a la dreta), rep el president nord-americà Joe Biden (al centre a l'esquerra) al palau del Quirinale, avui a Roma.\nFrancesco Ammendola / Efe\nEl Consens de Washington està arribant al final. En un informe publicat fa dues setmanes, el grup d'experts del G-7 sobre resiliència econòmica (dins del qual represento Itàlia) exigeix una relació radicalment diferent entre els sectors públic i privat per crear una economia sostenible, equitativa i resilient. Quan els líders del G-20 es reuneixin demà dissabte i diumenge a Roma per discutir la manera de \"superar els grans desafiaments actuals\" —entre els quals la pandèmia, el canvi climàtic, la desigualtat creixent i la fragilitat econòmica—, han d'evitar caure novament en els supòsits obsolets que ens han conduït al desgavell actual.\nEl Consens de Washington va definir les regles del joc per a l'economia mundial durant gairebé mig segle. El terme es va posar de moda el 1989 –l'any en què el capitalisme a l'estil occidental va esdevenir global– per descriure la bateria de polítiques fiscals, impositives i comercials fomentades pel Fons Monetari Internacional i el Banc Mundial. Es va convertir en el lema de la globalització neoliberal, i com a tal va ser atacat —fins i tot per les figures més eminents de les seves institucions centrals— per exacerbar les desigualtats i perpetuar la subordinació dels països del Sud global als del Nord.\nEls líders del món poden continuar donant suport a un sistema econòmic fracassat o substituir-lo per un nou contracte social internacional\nDesprés d'esquivar dues vegades, per poc, el col·lapse econòmic global —primer el 2008 i després el 2020, quan la crisi del coronavirus gairebé va fer caure el sistema financer—, el món afronta ara un futur amb riscos, incerteses, agitació i una crisi climàtica sense precedents. Els líders mundials tenen un dilema simple: continuar donant suport a un sistema econòmic fracassat, o desfer-se del Consens de Washington i substituir-lo per un nou contracte social internacional.\nL'alternativa és el Consens de Cornualla, proposat fa poc. El Consens de Washington va minimitzar el paper de l'estat en l'economia i va pressionar a favor d'una agressiva agenda de lliure mercat, desregulació, privatització i liberalització comercial. En canvi, el Consens de Cornualla, que reflecteix els compromisos expressats a la cimera del G-7 a Cornualla el juny de l'any passat, invertiria aquests mandats. Revitalitzar el paper econòmic de l'estat ens permetria dedicar-nos a perseguir objectius socials, crear solidaritat a escala internacional i reformar la governança mundial en interès del bé comú.\nAixò vol dir que, per obtenir subsidis i inversions de les organitzacions estatals i multilaterals, els beneficiaris estarien obligats a implementar una ràpida descarbonització, en comptes de la ràpida liberalització del mercat que exigeixen els préstecs de l'FMI per a programes d'ajust estructural. Això vol dir que els governs passarien de reparar —intervenir només quan el mal ja està fet— a preparar: actuar anticipadament per protegir-nos dels riscos i impactes futurs.\nLa planta de carbó de RWE Weisweiler, prop d'Inden, Alemanya, el febrer d'enguany.\nGetty\nEl Consens de Cornualla també ens portaria de la correcció reactiva dels errors del mercat a la modificació i creació proactiva dels tipus de mercats que necessitem per cultivar una economia verda. Ens faria passar de la redistribució a la predistribució. L'estat coordinaria aliances público-privades orientades a objectius concrets per crear una economia resilient, sostenible i equitativa.\nPer què cal un nou consens? La resposta més òbvia és que el model anterior ja no produeix beneficis àmpliament distribuïts, si és que mai ho ha fet. Ha demostrat ser desastrosament incapaç de respondre amb eficàcia als grans impactes econòmics, ecològics i epidemiològics.\nComplir els Objectius de Desenvolupament Sostenible de les Nacions Unides adoptats el 2015 ja seria difícil amb els acords de governança mundial predominants, però ara, després d'una pandèmia que ha portat els estats i els mercats més enllà dels seus límits, s'ha tornat impossible. La crisi actual fa que un nou consens mundial sigui fonamental per a la supervivència de la humanitat en aquest planeta.\nDefensem una reorientació radical en la nostra manera de pensar el desenvolupament econòmic\nSom al punt d'inflexió d'un canvi de paradigma que hauria d'haver-se produït fa molt de temps. Però aquest progrés pot revertir-se fàcilment. La majoria de les institucions econòmiques continuen regint-se per normes antiquades que els impedeixen donar forma a les respostes que calen per posar fi a la pandèmia, per no parlar de l'objectiu de l'acord climàtic de París de limitar l'escalfament mundial a 1,5 °C per sobre dels nivells preindustrials.\nA l'informe que vam presentar fa dues setmanes hi destaca la necessitat urgent d'enfortir la resiliència de l'economia mundial contra futurs riscos i impactes, ja siguin aguts, com les pandèmies, o crònics, com la polarització extrema de la riquesa i els ingressos. Defensem una reorientació radical en la nostra manera de pensar el desenvolupament econòmic: passar de mesurar el creixement en termes de PIB (producte interior brut), VAB (valor agregat brut) o rendibilitat financera a avaluar l'èxit en funció de la consecució d'objectius comuns ambiciosos.\nTres de les recomanacions més destacades de l'informe estan vinculades al covid-19, la recuperació econòmica postpandèmia i la crisi climàtica. En primer lloc, demanem al G-7 que garanteixi l'equitat global en les vacunacions, i que faci una inversió substancial en la preparació per a pandèmies i en el finançament orientat a objectius de la sanitat. Hem d'aconseguir que l'accés equitatiu, especialment a les innovacions que es beneficien de grans inversions públiques i dels compromisos de compra anticipada de l'estat, es converteixi en una prioritat al màxim nivell.\nUn bidó de gasolina que estrafà un rostre en una protesta d'Ocean Rebellion, avui a Glasgow.\nRobert Perry / Efe\nReconeixem que tot això demana un nou enfocament en relació als drets de propietat intel·lectual. Semblantment, el Consell sobre l'Economia de la Salut per a Tothom de l'Organització Mundial de la Salut, que presideixo, emfasitza que cal reformar la governança de la propietat intel·lectual per reconèixer que el coneixement és resultat d'un procés de creació de valor col·lectiu.\nEn segon lloc, defensem que cal una inversió estatal més gran per a la recuperació econòmica postpandèmia i compartim la recomanació de l'economista Nicholas Stern d'augmentar aquesta despesa al 2% del PIB per any, cosa que permetria captar un bilió de dòlars cada any des d'ara fins al 2030. Però amb més diners no n'hi ha prou: la manera com es gasten és igualment important. Cal canalitzar la inversió pública a través de nous mecanismes contractuals i institucionals que mesurin i incentivin la creació de valor a llarg termini en comptes de beneficis privats a curt termini.\nI en resposta al més gran dels desafiaments, la crisi climàtica, reclamem una mena de CERN de la tecnologia climàtica. Inspirat en el Consell Europeu per a la Recerca Nuclear, un centre de recerca que s'orientés a objectius i se centrés en la descarbonització de l'economia concentraria la inversió pública i privada en projectes ambiciosos, entre ells l'eliminació del diòxid de carboni de l'atmosfera i la creació de solucions sense emissions de carboni per a sectors de difícil mitigació com el transport, l'aviació, l'acer i el ciment. Aquesta nova institució multilateral i interdisciplinària funcionaria com a catalitzador per crear i modificar nous mercats d'energies renovables i producció circular.\nAquestes són només tres de les set recomanacions que vam fer per als pròxims anys. Juntes proporcionen la bastida per a la construcció d'un nou consens mundial, una agenda de polítiques per governar el nou paradigma econòmic que ja comença a prendre forma.\nCaldrà veure si el Consens de Cornualla es manté. Però si volem prosperar —en lloc de merament sobreviure— en aquest planeta, alguna cosa ha de substituir el Consens de Washington. El covid-19 ens permet entreveure els transcendentals problemes d'acció col·lectiva als quals ens enfrontem. Només renovant la cooperació i la coordinació internacional d'uns estats amb atribucions millorades —un nou contracte social avalat per un nou consens— ens podem preparar per abordar les crisis creixents i entrellaçades que ens esperen.\nCopyright Project Syndicate\nMariana Mazzucato és fundadora i directora de l'Institut per a la Innovació i l'Interès Públic al University College de Londres\n","author":"Mariana Mazzucato","date":1635458400000,"title":"Opinió Un nou consens econòmic mundial"},{"href":"https://www.ara.cat/opinio/viure-emergencia-daniel-gamper_129_3967636.html","hash":"64e6ce32","content":"\nDaniel Gamper\n30/04/2021\nViure en l’emergència\n3 min\nUn infant davant la televisió.\nGETTY\n“Una mare que no pot donar menjar el seu fill! Això sí que és una emergència!” Són paraules de l’alcaldessa Goodway de la ciutat de Badia Aventura on succeeixen les aventures de la Patrulla Canina (PAW Patrol). Una àliga ha quedat atrapada per una corda i el seu pollet té gana. Els cadells de la patrulla resoldran el problema sense dilacions. A Badia Aventura les emergències no es negligeixen.\nAquesta sèrie infantil canadenca, de les més populars entre el públic preescolar, tracta d’un grup de gossets sempre disposats a ajudar en els problemes i emergències que succeeixen al seu territori. Organitzats com un servei parapolicial i proveïts d’exoesquelets tecnològics que els permeten realitzar les seves tasques de beneficència, els simpàtics cadells s’enfronten amb optimisme i coratge a les més diverses missions, de les quals sempre surten exitosos. No hi ha emergència que no es rendeixi davant del seu poder reparador.\nEl missatge implícit de la Patrulla Canina és que les petjades de l’acció humana en el món s’han de combatre amb més tecnologia. La tècnica és la solució per pal·liar els efectes perniciosos que ella mateixa causa, com volen els teòrics de l’antropocè.\nEls creadors de la sèrie han triat gossos com a agents de l’ordre i defensors dels que pateixen, perquè la fidelitat i la bona voluntat són virtuts plenament canines, mentre que dels homes es pot esperar sempre alguna traïció. Qui els dirigeix, però, és un humà, Ryder, un nen de deu anys que és qui disposa del criteri per decidir si el problema que han de resoldre (salvar la gallina Chickaletta dels paranys en què cau, netejar la ciutat, rescatar algú que ha quedat malparat, etc.) és “tècnicament una emergència”, com diu literalment en un dels capítols.\nEl nucli polític d’aquests herois canins és l’emergència. Els cadells es troben en la mateixa situació de Sarah Connor, la protagonista femenina de Terminator, que rep la visita d’aquells que han vist l’apocalipsi i que viu el seu present com el passat d’un futur de destrucció i patiment globals. La salvació del món no correspon a l'estat, sinó a la iniciativa no estatal, als serveis d’ordre que han estat externalitzats per les institucions de l'estat. Els habitants de Badia Aventura confien la seva seguretat a una associació privada que actua amb discrecionalitat, distingint allò que mereix ser tractat com a emergència.\nEl problema és l’entabanament de què són objecte els infants pels productes 'mainstream', que ofereixen versions ensucrades de la depredació neoliberal\nEn el seu llibre Being at large (Columbia University Press), Santiago Zabala, professor ICREA de filosofia a la UPF, sosté que la gran emergència dels nostres temps és l’absència d’emergència, és a dir, que no es tracta com a emergència allò que s'ho mereix, com per exemple l’així anomenada “emergència climàtica”. El poder, per tant, l’ostenta aquell que sigui capaç de decidir què és una emergència i què no, que pot dictaminar que l’habitatge o la desigualtat no són emergències sinó disfuncions que poden ser tractades amb la mateixa medecina que les ha causades.\nMalgrat que els capítols de Patrulla Canina sempre comencen amb els gossets jugant ben divertits, en realitat estan a la que salta, i tan bon punt reben l’ordre de dirigir-se al centre de comandament deixen allò que estan fent i es disposen veloçment a salvar el món. Els cadells transmeten la ficció que mitjançant la tecnologia aplicada a una producció racional es pot estabilitzar la societat. Queda esborrada la negativitat del progrés, el fet que “el creixement, l’acceleració i la innovació ja no apareixen com la promesa de millorar la vida, sinó com una amenaça apocalíptico-claustrofòbica”, com escriu Hartmut Rosa en el magnífic assaig que acaba de publicar Herder (Lo indisponible). La tecnologia és exclusiva dels cadells, mentre que la societat en què viuen, ordenada i polida, es troba en un estat premodern, i no experimenta el desacoblament entre el progrés tècnic i el cultural o social. Gaudeixen del privilegi que els actius gossets utilitzin de manera benefactora la seva tecnologia. Tenen la sort de conviure amb superherois.\nÉs obvi que no cal desil·lusionar els infants de ben petits mostrant-los la cara B de la natura social dels humans. El problema és l’entabanament de què són objecte pels productes mainstream, que ofereixen versions ensucrades de la depredació neoliberal i que els avesen a una emocionalitat polèmica i estrident com la dels actuals herois Disney. És, però, aquest mateix model de vida que ens fa anar corrents a totes bandes i perseguir vanament un suposat temps de qualitat, el que fa que acceptem que els nens siguin seduïts per imaginaris gens innocents que ens els entretenen perquè puguem seguir corrent amunt i avall.\nDaniel Gamper és professor de filosofia a la UAB\n","author":"Daniel Gamper","date":1619733600000,"title":"Opinió Viure en l’emergència"},{"href":"https://www.ara.cat/opinio/tria-vuit-cancons-teva-vida-antoni-bassas_129_4230393.html","hash":"651b13cd","content":"\nAntoni Bassas\n03/01/2022\nTria les vuit cançons de la teva vida\n2 min\nL’Òscar Moré, el Jordi Manau i la Cristina García em conviden al programa Llapis de memòria, que emeten cada dia a les tres de la tarda a Ràdio Barcelona, i abans d’anar-hi em demanen que triï vuit cançons “de la meva vida”, al voltant de les quals i dels records que em porten girarà l’emissió.\nFàcil, oi? Facin la prova. Enllesteixo una primera llista en cinc minuts, però quan me la miro l’endemà penso que en canviaria la meitat, perquè em venen al cap altres pàgines viscudes i altres melodies i perquè estic d’un altre humor. Però n’hi ha dues que aguanten perquè estan fixades a la infantesa. Una és Sapore di sale, de Gino Paoli, que es veu que la cantava per casa (sense entendre’n un borrall) quan no aixecava un pam de terra; i l'altra, Cançó de matinada, de Joan Manuel Serrat, que va ser el primer disc que vaig sentir sonar en català i encara recordo la sorpresa infantil que me’n vaig endur.\nL’adolescència està dividida en dues parts. La part de festes amb tocadiscos i radiofórmula és per a Sunny en la versió de Boney M (hauria pogut ser Amore grande, amore libero d’Il Guardiano del Faro) i la part d’agrupament escolta i guitarres hauria de ser per a El bandoler d’en Llach, però a última hora hi poso L’estaca en la versió del Palau d’Esports del 76 amb el punteig a la guitarra de la Laura Almerich i els crits d'\"Amnistia, llibertat!\" del públic.\nFinalment, també acabo posant James Taylor, Antònia Font i bossa nova de Jobim, però marxo cap a casa estripant mentalment la llista i fent-una altra, i una altra, perquè me’n surten moltes. Hi ha música que t’agrada i la continues sentint, però hi ha una música que, a més a més, te l’estimes. La que t’estimes. Aquesta era la llista bona.\nAntoni Bassas és periodista\n","author":"Antoni Bassas","date":1641164400000,"title":"Tria les vuit cançons de la teva vida"},{"href":"https://www.ara.cat/opinio/cadencies-decadencies-ferran-saez-mateu_129_4153666.html","hash":"652ad5f1","content":"\nFerran Sáez Mateu\n19/10/2021\nCadències i decadències\n3 min\n'Skyline' de Barcelona.\nPERE TORDERA\nSuposo que si el Cercle d'Economia hagués declarat que a Catalunya cal una pista de cúrling a cada capital de comarca, o que Barcelona s’ha de transformar en la capital mundial dels congressos de vexil·lologia, ningú no els hauria fet cas. A tot estirar, una rialleta sardònica. Però resulta que van pronunciar una paraula que genera pànic en determinats moments històrics: decadència. Quan les coses van molt bé –i això és una bonica paradoxa– el decadentisme sol posar-se de moda, tal com va passar a Anglaterra en els moments més econòmicament esplendorosos de l'era victoriana (Oscar Wilde) o a la daurada i opulenta França del Second Empire (Paul Verlaine). Quan venen mal encarades, en canvi, el terme decadència genera un neguit instintiu. Llavors ja no forma part d'un joc elegant i crepuscular sinó d'un present que no fa cap gràcia perquè deixa entreveure un futur que encara en fa menys, de gràcia. Vull dir amb això que les múltiples i variades respostes al Cercle d'Economia suggereixen, com a mínim, que passa alguna cosa. És cert, com explicava l'altre dia el Toni Soler, que tot això de la decadència forma part de la lletra d'una cançó més vella que l'anar a peu. A més a més, aquesta arnada cadència sobre la decadència no sempre és benintencionada. Però també sembla innegable que existeixen indicis perfectament quantificables que fan que l'ús d'aquest concepte no pugui ser considerat avui una mera sortida de to, com argumentava també fa ben poc la directora d'aquest diari, Esther Vera. \nConvé no juxtaposar els diferents aspectes que conflueixen en el tema tractat. Al meu entendre, la diagnosi (la suposada situació de decadència) és una cosa, i les causes directes atribuïdes al problema, una altra. Finalment hi ha la prescripció facultativa, és a dir, la manera com es planteja una correcció efectiva de la situació. Parlem, doncs, de tres coses que estan relacionades, òbviament, però que en realitat fan referència a assumptes diferents. Comencem per la primera. En la percepció de la decadència hi poden confluir elements molt subjectius, però també altres que són quantificables i perfectament objectius. Vull dir que no és el mateix un 20% d’atur que un 2%, ni és comparable una caiguda del PIB del 0,15% amb una del 15%. Etcètera. Tot plegat no té res a veure amb la cançó de l’enfadós, amb els laments dels ploramiques habituals ni amb res per l’estil. Cadascú és ben lliure d’interpretar els indicadors de la manera que cregui convenient, però sense passar-se de la ratlla. \nDesprés arriba el moment de carregar el mort als suposats responsables directes del problema. Uns focalitzaran aquesta responsabilitat en les conseqüències econòmiques d’un determinat procés polític (independentisme culpable) mentre que uns altres es faran ressò de l’escanyament col·lectiu que suposa el dèficit fiscal, la insuficiència de les infraestructures o la pressió institucional –monarquia inclosa– perquè la seu social de les empreses sortís de Catalunya (unionisme culpable). Que cadascú ho llegeixi com vulgui, però sabent que hi ha lectures tan allunyades dels fets que fan riure. \nEn tercer lloc, i pel que fa a la prescripció facultativa, és evident que almenys hauria de ser coherent amb la diagnosi. Hi ha coses que grinyolen. Vull dir, sense anar gaire lluny, que no es pot negar una situació de decadència... tot denunciant els qui teòricament l’han provocada. No té cap sentit, això. Tampoc sembla gaire seriós plantejar una situació tan aparentment complexa com si es pogués resoldre de cop i volta, per art d’encanteri, amb un simple canvi de govern. Plantejant-ho així, un ensuma intencions que potser tenen poc a veure amb les declarades. \nHi ha molts tipus de debats socials. Alguns són superflus. D'altres són malintencionats i només busquen la confrontació. N’hi ha molts de mal plantejats. Però em sembla que n’hi ha d’altres que tenen la seva raó de ser sempre que no derivin en cridòria. No sé si aquest és el cas. Sigui com sigui, ja he dit al començament que les reaccions que he sentit o llegit fins ara em fan pensar en alguna cosa que, formulada d’una manera o altra, interpretada així o aixà, molta gent ja tenia al cap. Cada cop hi ha més temes que no poden ser tractats públicament sense emprar l’empobridora sordina de la correcció política, és a dir, sense autocensurar-nos per por a la delació anònima associada a la cancel culture. M’agradaria pensar que de tot això encara se’n pot parlar amb una certa normalitat, sigui taral·lejant-ho amb una cadència o bé amb la contrària. \nFerran Sáez Mateu és filòsof\n","author":"Ferran Sáez Mateu","date":1634594400000,"title":"Opinió Cadències i decadències"},{"href":"https://www.ara.cat/opinio/malediccio-ransomware-kenneth-rogoff_129_4149543.html","hash":"653a3824","content":"\nKenneth Rogoff\n15/10/2021\nLa maledicció del 'ransomware'\n4 min\nEls atacs informàtics són cada cop més freqüents i fan vulnerables persones i institucions.\nGetty\n[Amb motiu de l'atac informàtic que pateix la UAB publiquem aquest article de Kenneth Rogoff, que l'economista nord-americà va escriure el juny passat]\nEl ransomware (un tipus de programari maliciós que restringeix l'accés a un sistema informàtic fins que es pagui un rescat) no és bon presagi per a les criptomonedes. Els partidaris d'aquestes monedes digitals poden parlar d'inversors famosos com el fundador de Tesla, Elon Musk; l'estrella del futbol americà Tom Brady, o l'actriu Maisie Williams (Arya a Joc de trons). Però els últims atacs de ransomware són un desastre de relacions públiques per a les criptomonedes, a causa del rol central que hi tenen en fer-los possibles.\nUn d'aquests atacs va deixar fora de servei l'oleoducte Colonial al mes de maig i va provocar un encariment de la gasolina a la costa est dels Estats Units, fins que l'empresa va pagar als hackers cinc milions de dòlars en bitcoins. Més recentment també ha patit un atac JBS, la principal productora mundial de carn. Aquests incidents posen de manifest una cosa que alguns hem anat advertint des de fa temps: les criptomonedes, anonimitzades i difícils de rastrejar, ofereixen a l'evasió fiscal, el delicte i el terrorisme unes possibilitats que fan que els bitllets bancaris d'alta denominació semblin innocus. Tot i que els principals defensors de les criptomonedes tenen bones connexions polítiques i han democratitzat el seu suport, les autoritats no poden quedar-se de braços plegats per sempre.\nL'atac informàtic a la UAB hauria afectat més de 650.000 arxius i els delinqüents reclamen 3 M€\nLa idea que les criptomonedes no són més que un innocent instrument de reserva de valor és sorprenentment ingènua. És veritat que els costos de transacció poden ser prou alts per dissuadir del seu ús en la majoria de les operacions minoristes habituals. Però per a algú que vulgui evitar controls de capitals estrictes (per exemple, a la Xina o l'Argentina), blanquejar guanys il·lícits (potser derivats del tràfic de drogues) o eludir sancions financeres dels Estats Units (a països, empreses, individus o grups terroristes), les criptomonedes poden ser una opció ideal.\nAl capdavall, el govern dels Estats Units fa molt de temps que fa els ulls grossos amb l'ús de bitllets de cent dòlars com a facilitadors de la compra d'armes i el tràfic de persones, per no parlar de les dificultats que plantegen als governs de països pobres per cobrar impostos o mantenir la pau interna. Tot i que el bitcoin i altres variants cripto encara no han superat el dòlar com a eines de l'economia subterrània mundial, és indubtable que van en ascens.\nAra que fins i tot importants empreses financeres es plantegen oferir opcions cripto als seus clients, cal preguntar-se en què s'inverteixen els diners. Encara que es digui que les criptomonedes no tenen gaires aplicacions reals ni un negoci subjacent, en realitat n'hi ha un de molt pròsper: a més de ser una aposta per la distopia, ofereixen una manera d'invertir en l'economia subterrània mundial.\nEls atacs de 'ransomware' poden ser el punt d'inflexió que empenyi les autoritats a intervenir d'una vegada en l'àmbit de les criptomonedes\nUna regulació molt més estricta de les criptotransaccions és inevitable. Però llavors, ¿com s'explica l'augment del preu de les criptomonedes en general, i el del bitcoin en particular (deixant de banda les notícies diàries sobre la seva volatilitat)? Una part de la resposta ens la dona la teoria econòmica: amb tipus d'interès nuls, poden formar enormes bombolles sostingudes en mercats d'actius que no tenen valor intrínsec. A més, alguns criptoinversors sostenen que el sector s'ha fet tan gran i ha atret tants inversors institucionals que els polítics mai s'atreviran a regular-lo.\nPotser tenen raó. Com més triguin les autoritats a actuar, més difícil serà controlar les monedes digitals privades. Els governs de la Xina i Corea del Sud ja han començat a imposar restriccions agressives a les criptomonedes, però encara no està clar fins on arribaran. Als Estats Units, el lobi de la indústria financera ha tingut força èxit a l'hora d'evitar una regulació significativa dels actius digitals. En dona testimoni la decisió de Facebook de repatriar als Estats Units el seu projecte de moneda digital, en resposta a l'ofensiva regulatòria internacional orquestrada per les autoritats suïsses.\nÉs cert que el govern del president Joe Biden ha fet alguns passos en la direcció d'obligar que s'informi de les transferències de criptomoneda per més de deu mil dòlars, com a part de la lluita contra l'evasió d'impostos. Però, en última instància, la dificultat per al rastreig farà que per reduir la liquiditat potencial de les criptomonedes calgui un alt grau de coordinació internacional, almenys en les economies avançades.\nPirates informàtics han atacat la UAB i li demanen 3 milions d'euros per uns 650.000 documents.\nCristina Calderer\nPotser aquesta és una de les possibles raons del valor estratosfèric que sol assolir el bitcoin. Si el bitcoin és una inversió en la tecnologia de transaccions que sustenta l'economia subterrània mundial, i si fins i tot a les economies avançades els ha de portar molt de temps controlar-lo, llavors les transaccions podran generar, mentrestant, un bon volum de renda. Al capdavall, no cal que un negoci duri per sempre perquè tingui un valor significatiu avui. Penseu, si no, en els combustibles fòssils.\nPer descomptat, sempre hi haurà mercat per a les criptomonedes en països en guerra o en estats pàries, tot i que les seves cotitzacions serien molt inferiors si no fos possible blanquejar-les en països rics. I pot ser que hi hagi tecnologies per eliminar l'anonimat i, d'aquesta manera, la principal objecció a les criptomonedes, però és de suposar que això també debilitaria el seu principal atractiu.\nQuè són els atacs de 'ransomware'?\nNo hi ha res a objectar a la tecnologia de blockchain de les criptomonedes, amb el seu enorme potencial per millorar les nostres vides; per exemple, com a base per a una xarxa fiable i inadulterable de seguiment de les emissions de diòxid de carboni. I, encara que el funcionament del bitcoin demana un consum ingent d'energia, ja existeixen alternatives tecnològiques més respectuoses amb el medi ambient, per exemple, les basades en la \"prova de participació\".\nPer a desgràcia dels que van invertir els estalvis de tota una vida en criptomoneda, els cada cop més freqüents atacs de ransomware contra empreses i persones poden acabar sent el punt d'inflexió que empenyi les autoritats a posar-se en guàrdia i intervenir d'una vegada. Molts coneixem propietaris de petites empreses en dificultats que han estat delmades per aquestes extorsions. Potser els governs ja tenen eines ocultes per rastrejar les criptomonedes, però estan en una cursa armamentística contra gent que ha trobat el vehicle ideal per fer que delinquir sigui rendible. Les autoritats s'han de despertar abans no sigui massa tard.\nCopyright Project Syndicate\nKenneth Rogoff és catedràtic d'economia de la Universitat de Harvard\n","author":"Kenneth Rogoff","date":1634248800000,"title":"Opinió La maledicció del 'ransomware'"},{"href":"https://www.ara.cat/opinio/aeroport-barcelona-salut_129_4038003.html","hash":"65a1b78a","content":"\nJosep M. Antó, Jordi Sunyer, Mark Nieuwenhuijsen i Xavier Rodó\n30/06/2021\nL'aeroport de Barcelona i la salut\n4 min\nUn avió sobrevolant l'espai natural de la Ricarda.\nXAVIER BERTRAL\nLeer en castellano\nDurant les darreres setmanes hem vist un esclat de declaracions sobre l’ampliació de l’aeroport de Barcelona. Sorprenentment, els arguments sobre el potencial impacte en la salut i el benestar, tant a nivell local com global, han estat pràcticament absents.\nEls aeroports tenen un important impacte negatiu en la salut degut tant als efectes directes de les emissions de contaminants de l’aire i del soroll, com als efectes indirectes per les emissions de gasos d’efecte hivernacle. Cal tenir en compte que els avions a reacció emeten partícules ultrafines la concentració atmosfèrica de les quals pot duplicar-se en les àrees contigües (Neelakshi Hudda et al., 2016) i que representen una contribució important a l’escalfament global, que no està adequadament taxada per als vols de llarga distància.\nEls aeroports generen contaminació per la seva pròpia activitat i també a causa d’activitats associades com el transport d’usuaris, treballadors i mercaderies. Els contaminants de l’aire i el soroll tenen múltiples efectes sobre la salut, especialment malalties cardiovasculars i respiratòries i efectes en la salut mental, impactes que són més intensos en les persones que hi treballen, en els usuaris i en les poblacions metropolitanes properes. \nUna investigació recent de l'Institut Nacional de Salut Pública i Medi Ambient holandès ha mostrat que les persones que viuen a prop de l’aeroport de Schiphol estan exposades regularment a concentracions més altes de partícules ultrafines. En els dies d'alta exposició, els nens amb problemes respiratoris pateixen més símptomes i necessiten augmentar la medicació. Barcelona i molts municipis de l’àrea metropolitana tenen habitualment nivells de contaminació atmosfèrica que, en conjunt, suposen centenars de morts evitables anualment. Augmentar l’extensió i l’activitat de l’aeroport de ben segur augmentarà aquests impactes en la salut, sense afavorir una activitat econòmica resilient i respectuosa amb la natura.  \nPerò no es tracta només dels impactes directes en la salut humana sinó també, i sobretot, de no apostar per un model de creixement desenfrenat que té greus conseqüències en la salut del planeta, i de retruc també en la nostra. \nNo es tracta només dels impactes directes en la salut humana sinó també, i sobretot, de no apostar per un model de creixement desenfrenat que té greus conseqüències en la salut del planeta\nLa pèrdua de biodiversitat i del petit pulmó verd que representaria la destrucció o la deslocalització de l’espai natural de la Ricarda és preocupant, donats els pocs ecosistemes que encara queden a l’entorn de l’àrea metropolitana amb més densitat de població d’Europa, amb afectacions a la salut a molts nivells.\nI vet aquí el repte de l’aeroport: ¿un aeroport per al creixement econòmic tal com l’hem entès fins ara, o un aeroport per un creixement sostenible compromès amb les persones i amb el nostre planeta? Expandir l’extensió i l’activitat dels aeroports va en la direcció contrària a l’Acord de París i als compromisos de la UE de reduir el conjunt de les emissions un 55% de cara al 2030. \nCom recull la recent crida per l’acció de la cimera de premis Nobel El nostre planeta, el nostre futur, “la sostenibilitat global ofereix l'únic camí viable cap a la seguretat humana, l'equitat, la salut i el progrés”. Cal repensar els aeroports introduint-hi canvis que els converteixin en infraestructures sostenibles que afavoreixin societats més equitatives i sense emissions. I cal fer-ho urgentment.\nCal repensar els aeroports introduint-hi canvis que els converteixin en infraestructures sostenibles que afavoreixin societats més equitatives i sense emissions\nPerò no partim de zero. Altres aeroports com el nou de Sydney han obert aquest debat (Bull World Health Organ, 2018). Es tracta de donar la iniciativa a noves estratègies de planificació urbana que fomentin solucions sostenibles innovadores. La sostenibilitat i el potencial generador de salut d'un aeroport depenen en gran mesura del seu disseny i la reconversió de la indústria associada. Aquests canvis han d’incloure la substitució dels trajectes aeris de distàncies mitjanes per trajectes en tren, així com altres transformacions. Cal un sistema de taxació que incentivi la transformació verda de la indústria aeronàutica, que reverteixi en una millora de la qualitat de vida de les persones i a la vegada protegeixi el planeta. \nL’ampliació de l’aeroport de Barcelona, plantejada com indispensable per garantir el creixement econòmic de Catalunya, sense considerar l’impacte en la salut planetària (que inclou la salut humana i la salut del planeta) resulta una idea obsoleta, pròpia d’un temps prepandèmic. El debat ha d’esdevenir un debat sobre la necessitat de transformar la mobilitat, incloent-hi la transformació de l’actual concepte d’aeroport. La disposició d'Aena a invertir en l’aeroport de Barcelona hauria d’orientar-se majoritàriament cap a la millora de la seva eficiència, minimitzant la seva empremta de carboni, millorant la mobilitat sostenible i la protecció dels sistemes naturals, de manera conseqüent amb els objectius del Pacte Verd Europeu, i així esdevenir una oportunitat per a un nou temps. \nJosep M. Antó és investigador a l’Institut de Salut Global de Barcelona (ISGlobal) i al Parc de Salut MAR, professor de la Universitat Pompeu Fabra (UPF) i membre de l’equip directiu del Màster en Salut Planetària UOC-UPF-ISGlobal\nJordi Sunyer és investigador a ISGlobal i director del projecte BiSC\nMark Nieuwenhuijsen és director de la Iniciativa de Planificació Urbana, Medi Ambient i Salut d’ISGlobal\nXavier Rodó és el cap del programa de Clima i Salut d’ISGlobal\n","author":"Josep M. Antó, Jordi Sunyer, Mark Nieuwenhuijsen i Xavier Rodó","date":1625004000000,"title":"Opinió L'aeroport de Barcelona i la salut"},{"href":"https://www.ara.cat/opinio/aeroport-prosperitat-miquel-puig_129_4112324.html","hash":"65d2c0f9","content":"\nMiquel Puig\n10/09/2021\nAeroport i prosperitat\n3 min\nImatge recent d'un avió a l'aeroport del Prat.\nMANOLO GARCÍA\nUn aeroport potent és més bo econòmicament que un que no ho sigui tant. El que ja és més discutible és fins a quin punt ho és i, per tant, fins a quin punt és raonable pagar segons quin preu mediambiental.\nEn el cas del Prat, aquest cost és fonamentalment la Ricarda, ja que les emissions de CO₂, que és un argument que s’ha utilitzat a bastament, no tenen pes. A l’hora de pensar en les infraestructures ens hem de situar en l’escenari que l’aviació ha estat capaç d’esdevenir sostenible (com donem per fet que ho seran els automòbils a base d’electrificar-los). En primer lloc, perquè és l’escenari més probable, i les tecnologies basades en l’hidrogen obtingut d’electricitat verda semblen prometedores. En segon lloc, perquè si l’aviació no és capaç de fer-se sostenible, la penalitzarem fiscalment fins a erradicar els vols innecessaris (que segurament són la majoria). En cap escenari el fet d’invertir en aeroports fa augmentar les emissions futures de CO₂.\nAclarit aquest punt, tornem al cas del Prat.\nUna de les coses que hauríem hagut de tenir clares abans d’endinsar-nos en aquest lamentable embolic és quin creixement aeri necessita la nostra prosperitat i què hauríem de fer per aconseguir-lo.\nL’aeroport del Prat ja està extraordinàriament ben connectat amb Europa. En canvi, les connexions extraeuropees són força millorables\nPer esbrinar-ho, el primer que cal és desfer dues confusions.\nEn primer lloc, no necessitem que el Prat creixi. Ja és el setè aeroport més gran d’Europa, i un creixement significatiu de la xifra de passatgers només pot venir d’augmentar el nombre de turistes que ens visiten, i aquesta xifra més aviat hauria de decréixer.\nEn segon lloc, s’ha parlat molt de la necessitat i de l’oportunitat que el Prat esdevingui un hub. Cal ser contundents: ni el Prat serà un hub, ni cal que ho sigui. No ho serà perquè això exigiria que una gran companyia aèria decidís centrar les seves connexions en aquest aeroport, i aquesta companyia no existeix. No cal que ho sigui perquè la major part de les ciutats en les quals caldria que ens emmiralléssim (Munic, Zuric, Estocolm, fins i tot Boston...) no són hub (principal) de cap companyia aèria.\nMaurici Lucena (Aena), sobre el Prat: \"D'aquí cinc anys en tornarem a parlar\"\nEl que sí que ens importa és estar ben connectats amb el món. Simplificadament, es diu que les ciutats més pròsperes del segle XVIII es van desenvolupar al voltant d’un port, les del XIX al voltant d’un nus ferroviari, les del XX al voltant d’un nus d’autopistes, i que les del XXI ho faran al costat d’un gran aeroport.\nL’aeroport del Prat ja està extraordinàriament ben connectat amb Europa. En canvi, les connexions extraeuropees són força millorables. Munic, per exemple –que és un aeroport més petit que el Prat–, té vols directes a ciutats de 75 països diferents, mentre que la xifra corresponent per al Prat és de 59.  \nNo és un problema de demanda. Munic tenia 8 milions de passatgers transcontinentals, una quantitat molt similar als passatgers que utilitzaven el Prat per volar a una ciutat extraeuropea. El que passa és que més de la meitat d’aquests es veien obligats a fer-ho fent transbordament en un altre aeroport. Per altra banda, el trànsit intercontinental creixia al Prat a un ritme el doble de gran que la resta de trànsit. Finalment, la major part de les noves rutes que s’obrien al Prat abans de la pandèmia eren transcontinentals. La demanda, doncs, hi és.\nUn dels nusos que hem de desfer per evitar caure en la decadència és dotar-nos de més connexions aèries transcontinentals\nEn definitiva, el que és crucial és fer lloc per al creixement del tràfic intercontinental, i això exigeix una millor connexió ferroviària (perquè puguin venir passatgers de València, de Saragossa o de Montpeller), una millor terminal i, finalment, (i això a hores d’ara ja ho sap tothom) disposar de més capacitat d’alguna pista llarga, i a Catalunya només n’hi ha una, que és la de muntanya del Prat. \nEl projecte del Prat ha evolucionat com un vodevil en què tothom ha estat més o menys desencertat. Seria qüestió que no acabés com un drama, i acabaria com un drama si Catalunya perdés la capacitat de donar satisfacció al creixement del trànsit transcontinental.\nAfortunadament, hi ha diverses maneres d’aconseguir-ho, i em sembla que és hora que la Generalitat iniciï d’una vegada l’anàlisi d’aquestes opcions, les presenti a l’opinió pública d’una manera equànime i tracti de construir un consens al voltant d’una d’elles. \nA mi no em toca dir quina importància ecològica té la Ricarda ni fins a quin punt és possible compensar la intervenció que hi proposava Aena, però sí que crec que és la meva obligació insistir que un dels nusos que hem de desfer per evitar caure en la decadència és dotar-nos de més connexions aèries transcontinentals, i que això és incompatible amb quedar-nos de braços plegats, encara que ens sembli que en puguem donar la culpa a algú altre.\nMiquel Puig és economista\n","author":"Miquel Puig","date":1631224800000,"title":"Opinió Aeroport i prosperitat"},{"href":"https://www.ara.cat/opinio/salut-mental-dels-joves-temps-covid-said-el-kadaoui-moussaoui_129_4146927.html","hash":"65d96973","content":"\nSaïd El Kadaoui Moussaoui\n18/10/2021\nLa salut mental dels joves en temps de covid\n3 min\nUn grup de joves veient el Piromusical de la Mercè 2021 des del Turó de la Rovira.\nPAU DE LA CALLE\nRafael Argullol diu que la història comença quan l'humà surt de l'aigua, es desplaça a quatre potes, després a dues. Veu quelcom que anomena horitzó, i comença a preguntar-se si hi ha alguna cosa més enllà. I així descobreix que més enllà hi ha la mort i inventa immediatament la immortalitat.\nL’adolescència és l’etapa de la vida en què es comença a tenir notícia fefaent d’aquest horitzó i es comença a establir un diàleg subtil i inquietant entre la vida i la mort no exempt d’algunes fantasies d’immortalitat. El temps de l’adolescent passa a ser especialment el present. Aprofitar el temps és un imperatiu categòric. \nSabem que el temps de l’adolescent i del jove no és igual que el de l’adult. Una nova vida brota i desplaça els dics de la infància buscant trobar uns nous límits. La mort també hi diu la seva, comença a inquietar de debò. És una possibilitat real, tan real com que se la poden provocar ells mateixos.\nDurant el confinament, molts han sentit que se‘ls escapava el temps o que els altres –el món adult especialment– els negaven la possibilitat d’aprofitar-lo. \nTenir un grup d’iguals, preservar la intimitat de la mirada dels pares i conèixer el món extern, explorar-lo, intentar prendre-li la mida per conèixer-se a un mateix, és imprescindible per al bon desenvolupament de l'adolescent. \nPerdre l’horitzó fa que molts joves vulguin, conscientment o inconscientment, morir, desaparèixer o simplement deixar de patir (de fet, molts suïcidis consumats en aquestes edats primerenques el que buscaven era deixar de patir i no pas, pròpiament, morir). \nDos cops al mes imparteixo un seminari de supervisió de casos per a professionals de diversos centres de salut mental infantojuvenil de la xarxa de salut pública. Hi participen psicòlegs, psiquiatres, treballadors socials, infermers i educadors que treballen atenent casos de nens i joves amb problemes de salut mental. Hi constatem el que diuen les xifres dels estudis que han anat sortint els darrers dies. Han augmentat els casos de depressions, trastorns alimentaris i intents autolítics en la població adolescent i jove.\nAbordem el seu patiment (postconfinament) intentant no estigmatitzar més els joves. És importantíssim escoltar-los, aprendre a parlar amb ells\nAcabo de llegir un llibre extraordinari d’una autora holandesa, Eva Meijer, que parla sobre la depressió: Los límites de mi lenguaje. Meditaciones sobre la depresión, editat per Katz Editores. \"Durant la depressió que va començar als meus catorze anys –hi diu–, em sentia cada vegada més perduda. La malaltia corroïa els meus pensaments. Així que vaig acudir al centre de salut mental, on una dona amable em deixava parlar durant tres quarts d’hora sobre els meus problemes, cada quinze dies, sense que jo tingués ni la més petita idea de cap on conduïa allò, i sense que em sentís ni una miqueta millor. No crec que ella sabés o entengués com ho estava passant de malament, i les converses em feien sentir més sola\". \nEn una altra part parla també del seu trastorn alimentari i afirma que perdre pes pot ser al principi una elecció conscient, però en alguna part del camí, si ja has baixat prou, de cop l’equilibri canvia i la pèrdua de pes et controla a tu. \"La depressió s’apodera dels teus pensaments i tenyeix el que t’envolta, però conté una certa veritat existencial (la vida és a vegades insuportable). El trastorn alimentari, en canvi, em dictava coses que jo sabia que no eren certes, però havia de seguir-les igualment. Jo sabia molt bé que estava prima, molt prima, massa prima, cada vegada més prima, i tot i així no estava prou prima. Sabia molt bé que m’estava sotmetent a una mort lenta que no era en absolut necessària, i tot i així era necessària\". \nAquest mateix efecte paradoxal del trastorn alimentari, tan ben descrit en aquestes línies, el generen també les autolesions. No són necessàries, i tot i així són necessàries i cada cop amb més freqüència. Com qualsevol addicció important. \nAquest augment de les depressions, dels trastorns alimentaris i de les autolesions crec que ens està parlant d’un patiment profund que el confinament ha provocat i que no trobava més vies d’expressió que la descàrrega cap endins. En acabar-se el confinament, hem vist una altra reacció d’alguns altres joves: la descàrrega cap enfora, l’atac a l’exterior.\nAbordem aquest patiment intentant no estigmatitzar més els joves. Per fer-ho crec que és importantíssim escoltar-los, aprendre a parlar amb ells. No només pensar per ells i parlar d’ells. I donem suport als professionals de la salut mental que saben atendre els adolescents i joves, cosa no gens fàcil, com demostra la mala experiència d'Eva Meijer.\nSaïd El Kadaoui Moussaoui és psicòleg i escriptor\n","author":"Saïd El Kadaoui Moussaoui","date":1634508000000,"title":"Opinió La salut mental dels joves en temps de covid"},{"href":"https://www.ara.cat/opinio/hi-darrere-algoritmes_129_4158146.html","hash":"67785ca8","content":"\nLiliana Arroyo Moliner\n23/10/2021\nQui hi ha darrere els algoritmes?\n3 min\nFacebook\nGetty\nFrances Haugen no és la primera extreballadora que ha trencat l’opacitat corporativa per parlar de les pràctiques secretes de Facebook, però ens ha donat exemples concrets de com la companyia explota les nostres vulnerabilitats per enriquir-se. Saber que una de cada tres noies amb baixa autoestima se sent pitjor quan fa servir Instagram, ens ha fet tocar de peus a terra en un moment en què la salut mental dels grups més joves és una preocupació global. Aquestes revelacions també estan tenint molt ressò per la campanya mediàtica de Jeff Horowitz, el periodista darrere dels Facebook Files al Wall Street Journal. Aquesta vegada sembla que el debat sobre com regular les plataformes és inevitable, per molt que de moment ens semblin cavalls ingovernables i desbocats.\nA aquestes altures de la pel·lícula, com a societat hem entès que els aparadors digitals estan fets a mida de les nostres pors i ansietats, de la nostra fragilitat econòmica o del moment vital que travessem. Aquella internet dels anys 90 en què buscàvem de manera proactiva a través dels cercadors ha quedat eclipsada per un seguit d’empreses de publicitat que han dissenyat infraestructures algorítmiques tan lucratives com deshumanitzants. Moltes mirades estan posades avui en la regulació d’aquests algoritmes, però la condició prèvia és admetre que aquestes plataformes són molt més que el canal per on circulen continguts de forma lliure i aleatòria. Com diu Peter Pomantsarev, l’obsessió lucrativa acaba en una personalització extremadament visceral.\nRoddy Lindsay, dissenyador d’algoritmes a Facebook entre el 2007 i el 2013, fa un parell de setmanes afirmava al New York Times que cal que les xarxes socials assumeixin responsabilitats. Tan important és el que viralitzen com el que silencien. Assenyalar els algoritmes és oblidar que al darrere hi ha equips programant amb intencionalitats molt definides. Una cosa és protegir el dret a la llibertat d’expressió, una altra ben diferent és la impunitat de les plataformes com a amplificadores dels continguts. La direcció en què apuntin aquests algoritmes té efectes reals tant a escala individual com col·lectiva. Ho sabem per Cambridge Analytica, per exemple, o per la crisi del sector de la comunicació digital quan el 2018 Facebook va decidir prioritzar continguts de persones enfront dels d’organitzacions. Moltes empreses van patir davallades d’audiència de més del 70% en pocs dies.\nEn el cas europeu el debat es planteja en termes de transparència i rendició de comptes, alhora que existeix una estratègia contra la desinformació. Aquesta última, però, té per objecte controlar les possibles ingerències exteriors que puguin posar en risc la seguretat nacional. Res que s’acosti gaire a obligar Facebook (i Instagram) o d’altres com TikTok a fer-se plenament responsables de la moderació de continguts. La Comissió Europea ha llançat dues propostes legislatives en relació als serveis digitals: una de més orientada a garantir la competència i evitar els monopolis (la Digital Markets Act) i una altra que pretén regular les empreses que proveeixen serveis online (la Digital Services Act).\nD’acord amb l’EDRI -organització que aglutina persones defensores dels drets digitals en l’àmbit europeu- hi ha tres aspectes fonamentals que aquest paquet legislatiu hauria d’abordar: la protecció per defecte, la transparència algorítmica i els models de negoci més enllà de l’economia de l’atenció. Això vol dir, per exemple, que en lloc de classificar-nos en funció dels continguts que ens interessen i el que això revela de nosaltres, només utilitzin la informació que declarem proactivament i conscientment quan ens obrim un compte. En segon lloc, ha quedat demostrat que el comitè de supervisió de Facebook no és un instrument prou vinculant, així que la rendició de comptes d’aquestes plataformes ha de ser més exigent i efectiva. L’associació polonesa Panoptykon, membre d’EDRI, proposa uns sistemes d’auditories externes i entitats reguladores amb capacitat d’imposar mesures concretes. I en tercer lloc, i al meu parer mesura fonamental, prohibir que es lucrin a base d’explotar les nostres misèries i fomentar la innovació cap a models de negoci més ètics. La situació és reversible: tant de bo capgirem els algoritmes de la polarització i la morbositat per automatitzar l’empatia i la comprensió. Necessitem ecosistemes digitals ètics i que garanteixin els drets humans. I si algun territori pot marcar el camí del propòsit a les grans tecnològiques, hauria de ser la Unió Europea amb la seva agenda de sobirania digital.\n","author":"Liliana Arroyo Moliner","date":1634940000000,"title":"Qui hi ha darrere els algoritmes?"},{"href":"https://www.ara.cat/opinio/escassetats-globals-carme-colomina_129_4137605.html","hash":"68363d38","content":"\nCarme Colomina\n04/10/2021\nEscassetats globals\n3 min\n\"El Regne Unit és el primer coll d’ampolla per on s’ha escolat una crisi d’escassetat que comença a mostrar símptomes, rèpliques i nous brots arreu del món\"\nARA\nCarme Colomina: 'Escassetats globals'\nEl Regne Unit es col·lapsa. El país de Boris Johnson és avui l’aparador d’una escassetat que comença a agafar proporcions globals. La lògica del nosaltres primer ha entrat en competició amb el món del proteccionisme i l’acaparament. El mite de la sobirania i el control, que justificava tot l’argumentari del Brexit, es buida de contingut a la mateixa velocitat que ho fan els prestatges d’alguns supermercats o els assortidors de les gasolineres. Falten transportistes, treballadors per als escorxadors i temporers per a la fruita. Quina ironia: falten immigrants. Els treballadors europeus completaven l’economia britànica, que ara, víctima d’una tempesta perfecta global, tem el retorn d’un altre Hivern del Descontentament, com el que ja va viure James Callaghan el 1978. El primer ministre assegurava aquest cap de setmana que tot és part d’una transició cap a nous models econòmics i laborals. La seva secretària d’estat d’Afers Exteriors, en canvi, s’espolsava responsabilitats amb la teoria que són les empreses i no pas els ministres els qui han d’arreglar el daltabaix.\nEl Regne Unit és el primer coll d’ampolla per on s’ha escolat una crisi d’escassetat que, com ja va passar amb la pandèmia de la hiperconnectivitat, comença a mostrar símptomes, rèpliques i nous brots arreu del món.\nDependències. Quan encara estem intentant imaginar com serà el món postcovid, i com es repartiran els fons europeus per a la recuperació de la pandèmia, un nou sotrac torna a escanyar el creixement. És el recordatori constant que tots seguim sent dependents els uns dels altres. Les cadenes de valor globals que van entrar en xoc a l’inici del coronavirus hi tornen ara en la nova cursa global per acaparar recursos: els recursos que han d’alimentar el retorn a la vella normalitat de la producció manufacturera i la seva distribució logística a escala planetària; i els que seran imprescindibles per a la transició cap a una economia verda i digital.\nNo és només una nova disrupció de l’oferta. És que el món segueix en competició amb ell mateix. Com si no haguéssim après res. Esperant un nou ordre que es manifesta, en canvi, en forma de confrontació geopolítica bipolar; de xoc comercial, tecnològic i estratègic entre la Xina i els Estats Units. Mentre l’escalfament global i el desastre climàtic avancen a un ritme inexorable.\nReserves. El govern xinès ha ordenat l’acaparament de recursos energètics al preu que sigui per evitar que es multipliquin els talls d’electricitat que ja hi ha hagut a algunes ciutats del nord-est del país. La Xina s’enfronta a la seva pròpia crisi energètica per falta de carbó, i això l’ha portat a impulsar les compres de combustibles fòssils abans que arribi l’hivern.\nL’Índia també ha reconegut que les 135 centrals tèrmiques del país ja només tenen, de mitjana, quatre dies d’estoc de carbó, mentre que a l’agost treballaven amb marges de 13 dies de subministrament. Els preus del gas i de l’electricitat a la major part del món s’han encarit.\nLa disputa entre Algèria i el Marroc posarà encara més pressió a l’abastiment de gas a Europa, i especialment a Espanya. Si a això hi afegim la davallada del subministrament als gasoductes russos que travessen Ucraïna cap a la Unió Europea, les reserves dels Vint-i-set estan a nivells històricament baixos. La tardor comença incerta. La confrontació global és de llarg recorregut.\nCarme Colomina és periodista.\n","author":"Carme Colomina","date":1633298400000,"title":"Opinió Escassetats globals"},{"href":"https://www.ara.cat/opinio/vacuna-catalana-vacuna-espanyola-antoni-bassas_129_4231154.html","hash":"69100900","content":"\nAntoni Bassas\n04/01/2022\nVacuna catalana, vacuna espanyola\n2 min\nLa ministra espanyola de Ciència i innovació, Diana Morant, ha declarat que la vacuna contra el covid que està desenvolupant l’empresa Hipra, d’Amer, podria començar a comercialitzar-se abans de sis mesos, si els assajos continuen tan bé com fins ara.\n Es tracta d’una gran notícia que, amb permís de l’Àlex Gutiérrez, ens proporciona un Pareu màquines canònic: en funció del mitjà que llegeixis, estem parlant de la vacuna catalana o de la vacuna espanyola. Ja se sap: quan una notícia és bona li surten padrins, passaports i banderes per tot arreu, perquè el nacionalisme és un gran depredador d’èxits, ja siguin medalles olímpiques, premis Nobel o productes de laboratori. Amb els fracassos, en canvi, passa el contrari i sempre són del veí.\nEl que no s’hi val és la doble mesura i que quan parlem de la vacuna resulti que a Amer hi ha una empresa espanyola, però quan parlem del Procés Amer sigui un reducte carlista i antimodern, el poble on els “constitucionalistes” han de viure-hi callats i tancats a casa, segons la descripció que en va fer Inés Arrimadas aquell dia que hi va anar d’excursió per quedar com una valenta a les teles. \nQue la vacuna s’està elaborant a Catalunya i que això és un contratemps que esguerra els relats de sempre és evident. I alhora confirma que, dins la modèstia de la seva capacitat, Catalunya no s’ha abandonat al que inventin ells. Ara, a l'hora d’adjudicar-li una paternitat, diguem senzillament que la vacuna serà d’Hipra, empresa de la família Nogareda, d’Olot, arrelats a Amer des de fa molts anys, on tenen fama de gent seriosa, treballadora i d’haver-se guanyat el que tenen treballant a pols des de fa dècades.\nAntoni Bassas és periodista\n","author":"Antoni Bassas","date":1641250800000,"title":"Vacuna catalana, vacuna espanyola"},{"href":"https://www.ara.cat/opinio/audiovisual-catala-aules-elvira-prado-fabregat_129_4196193.html","hash":"6c69dbe4","content":"\nElvira Prado-Fabregat\n27/11/2021\nL’audiovisual (en català, sisplau) a les aules\n3 min\n\"No sé quines plataformes han de ser presents als centres educatius, però sembla evident que haurien de ser locals i amb ètica determinada\"\nARA\nEl dia que es va fer evident que el meu fill gran, que aleshores feia P3, veia La patrulla canina a l’escola. Aquell dia. A l’escola. L’espai on confiem que els nostres fills eixamplin horitzons, aprenguin a ser crítics i reflexius. Aquell dia em vaig sentir doblement decebuda, perquè era un contingut que li hauria volgut estalviar, i perquè no entenia que l’escola de la suposada immersió lingüística no fes especial èmfasi en aquesta batalla perduda de l’audiovisual. Si el castellà és aclaparadorament omnipresent fora de l’aula en aquest terreny -amb la creixent oferta en plataformes digitals, queda lluny l’antic regnat del Club Super3-, l’escola ha de fer feina per contrarestar les dinàmiques del mercat. L’escola contra el món: ¿no havíem quedat així? Però anem a pams.\nLa mainada consumeix audiovisual a l’escola. Des de la llar d’infants. De vegades amb fins educatius, de vegades -sobretot durant l’etapa preescolar i infantil- perquè les ràtios obliguen a fer tot tipus de malabars als docents desbordats. Audiovisual crossa, audiovisual anestèsia. D’acord, què hi farem, però si aquesta és una realitat innegable, ens cal contemplar aquest audiovisual dintre de les línies pedagògiques. I això vol dir regular-lo, establir unes directrius i unes línies vermelles. El maig del 2017 el Consell de l’Audiovisual de Catalunya va signar un acord de col·laboració amb Ensenyament per implementar un projecte educatiu en comunicació amb els centres educatius. Resulta evident que és una necessitat vital, ja que l’audiovisual, en tots els seus formats -des de TikTok o Twitch fins a les sèries-, s’ha convertit en les ulleres amb què observem el món. Per tant, qualsevol esforç que es faci per dotar l’alumnat d’eines per afrontar aquesta realitat quedarà inevitablement curt. Ara bé, sembla que aquesta col·laboració amb el CAC no inclou l’audiovisual que de vegades es consumeix a les aules de manera més funcional i acrítica.\nLes experiències audiovisuals d’aquests primers anys formatius -fundacionals- són claus. Aprendre a veure audiovisual amb menys acció, menys efectes i un so i una paleta de colors menys estrident és essencial per al futur d’aquests infants. Perquè el fast food audiovisual és com el menjar ràpid: llaminer i creat per generar addiccions. I de la mateixa manera que tenim clar que als menjadors escolars hem d’establir hàbits alimentaris ben allunyats de l’imperi del menjar ràpid, també hauríem d’esperar que l’audiovisual que els nostres fills engoliran a les escoles estigui allunyat de l’audiovisual d’esperit més comercial. I és que l’audiovisual de qualitat que consumeixin durant aquests anys serà un element fonamental del seu capital cultural. En aquest sentit, el capital cultural institucionalitzat -el del sistema educatiu-és indispensable per a l’anivellament de les diferències en el capital cultural incorporat -el de la família i l’entorn social-. Sembla inqüestionable que, en una societat que cada cop es comunica més a través de pantalles i auriculars, cal cuidar especialment aquesta primera etapa de consum audiovisual a l’escola.\nEnguany fa 50 anys que la cooperativa catalana d’iniciativa social Drac Màgic treballa en el camp audiovisual. Pack Màgic forma part d’aquesta cooperativa i fa una feina impecable en la selecció i distribució de pel·lícules per a infants de 2 a 12 anys. Els continguts de Pack Màgic s’ofereixen a les escoles, però és una elecció de cada centre. ¿Unes escoles sí i altres no? ¿En un terreny que ara ens és essencial? Em sembla força preocupant que, malgrat la rellevància del món audiovisual, molts centres educatius no disposin de cap plataforma digital a les aules. “Quan els poso pel·lícules o documentals a classe faig servir el meu compte personal de Filmin.cat”, m’han comentat diversos professors de secundària.\nNo sé quines plataformes han de ser presents als centres educatius, però sembla evident que haurien de ser locals i amb una ètica determinada. Si hem introduït una empresa gegantina com Google al nostre sistema educatiu sense gaire miraments ni reflexió, semblaria estrany que sorgissin reticències davant la presència de cooperatives i empreses locals que formen part de la minsa resistència a la lògica de mercat, tant en els continguts com en el tema de la llengua. Ara que se’ns complica encara més la immersió lingüística i que sabem que les quotes de català a les plataformes globals són anecdòtiques, estaria bé que el Govern tingués especialment en compte el camp audiovisual i el seu ineludible paper en l’educació.\nElvira Prado-Fabregat és artista, filòloga i investigadora en 'performance studies'\n","author":"Elvira Prado-Fabregat","date":1637967600000,"title":"Opinió L’audiovisual (en català, sisplau) a les aules"},{"href":"https://www.ara.cat/opinio/merit-sort-trampa_129_4159310.html","hash":"6c75d787","content":"\nAndreu Mas-Colell\n23/10/2021\nEl mèrit, la sort i la trampa\n3 min\nLeer en castellano\nL’ideal meritocràtic és el d’una societat on la posició de cada persona no depèn de factors com l’origen familiar, el color de la pell o la sort, sinó exclusivament del grau en què aquesta persona pot contribuir a tasques que la societat valora. Com a principi es fa difícil de no abraçar i, en conseqüència, ha esdevingut universalment acceptat, si més no retòricament. Recentment, però, s’ha obert una perspectiva crítica. Ve dels EUA i l’ha articulada el filòsof de Harvard Michael Sandel en un llibre important i subtil, The tyranny of merit (2020, hi ha traducció castellana de Penguin, La tiranía del mérito). El nucli de la seva crítica és que aquest ideal, al justificar la desigualtat en termes de mèrit individual, promou l’arrogància dels afavorits. Això sol ja seria problemàtic, però la situació és encara pitjor perquè moltes societats que es consideren meritocràtiques no ho són realment: hi acaben jugant un paper la sort i la trampa. Com a exemple: grans universitats americanes que seleccionen alumnes per mèrit, però que de facto fan excepció amb fills d’exalumnes rics. És perfectament legal: d’aquests admesos se’n diu legacies. Després vindrà una bona feina, etc. La sort i la trampa són factors que quedaran blanquejats en les consciències individuals i col·lectives per la ficció que només compta el mèrit. Convido el lector a pensar en exemples més nostrats. No li costarà trobar-los.\nPer més que la crítica de Sandel sigui persuasiva, em resisteixo a prescindir del principi perquè és un ideal que marca direccions de progrés. Al cap i a la fi, si un procés formalment meritocràtic realment no ho és, potser el recomanable no és abandonar el principi sinó denunciar la inconsistència i actuar sobre ella.\nIntento anar més a fons amb tres observacions:\n1. Tots som iguals abans de néixer. La loteria del naixement ens fa diferents. L’ideal igualitari, en estat pur i en l’esperit d’una gran assegurança col·lectiva, ens indicaria llavors que el producte social s’hauria de repartir a parts iguals. No hi hauria res més a dir si el producte fos una cosa donada amb independència de les característiques dels individus que formen la societat. Però no és així, depèn de les accions d’aquests i, per tant, la societat ha d’implementar una estructura d’incentius que pugui induir les contribucions individuals desitjables per assolir un resultat que globalment la societat consideri adequat i just. En la realitat tot això es canalitza per la via de la regulació de l’economia -que no oblidem que actua en un context internacional- i dels aspectes redistributius del sistema fiscal.\n2. L’existència, necessària, d’incentius genera desigualtat. Considerem un cas extrem. El d’un futbolista brillant. El futbol té tants seguidors que els seus ingressos, després d’impostos, seran molt alts. Noteu que el futbolista es guanya el sou no perquè sigui de bona família sinó pel mèrit. Potser trobaríem algun cas en què un jugador ho fa en un equip per damunt del que li correspondria perquè és d’un país on això pot ajudar a adquirir seguidors. Però serien situacions excepcionals, ja que el prioritari sempre serà guanyar partits. En el futbol, doncs, el mèrit és reconegut. Però no sempre ho és, i això em porta al següent punt. \n3. En una societat ben estructurada hem vist en els punts anteriors que el paper de la sort en determinar la posició de les persones quedaria controlat pel sistema fiscal i que la consideració del mèrit hauria de jugar un paper important en induir les contribucions socialment útils d’aquells que les poden fer. Però a les societats reals, encara que es diguin meritocràtiques i en part ho siguin, sovint l’ètnia, la religió, l’aparença física, la riquesa o les connexions familiars -tots elements que haurien de ser irrellevants a l’hora de jutjar la utilitat social de l’activitat possible d’una persona- són decisives a l’hora d’establir la posició a la societat. És per aquí que podríem trobar la justificació a metodologies de selecció que incorporen discriminació positiva. Crec, però, que seria un error embolcallar-les amb retòrica crítica al mèrit. Ans al contrari. Un exemple que també prové de pràctiques americanes: admetre a la millor universitat el millor estudiant de l’escola socialment més problemàtica segur que seria socialment productiu, encara que l’alumne no arribi a la nota de tall. Ser acadèmicament el primer en un entorn difícil és un mèrit que mereix reconeixement, pel bé de la persona en particular però també de tota la societat. \n","author":"Andreu Mas-Colell","date":1634940000000,"title":"El mèrit, la sort i la trampa"},{"href":"https://www.ara.cat/opinio/veritats-mitges-pensions-carles-mundo_129_4185813.html","hash":"701523a9","content":"\nCarles Mundó\n18/11/2021\nVeritats a mitges sobre les pensions\n3 min\nTreballadors fent cua.\nGETTY\nLeer en castellano\nEra inevitable que més d’hora que tard s’hagués de reformar el sistema de pensions de l'estat espanyol, perquè els números no surten. I no calia esperar que els primers nascuts en l’etapa del baby boom arribessin a l’edat de jubilació per saber-ho, perquè les projeccions demogràfiques, com és obvi, es poden fer amb dècades d’anticipació.\nLa darrera de les modificacions acordades entre el govern espanyol i els sindicats preveu establir l’anomenat mecanisme de compensació intergeneracional, que apujarà les cotitzacions un 0,6% i té per objectiu reomplir l’anomenada guardiola de les pensions, que el govern de Mariano Rajoy va deixar sota mínims. Avui hi ha 2.100 milions d’euros i el 2011 n'hi havia 67.000 milions. Suposadament, amb aquest mecanisme es pretén aconseguir estalviar 50.000 milions fins al 2033. Sobre aquest pedaç, ningú no es pot creure que passats deu anys es deixarà d’aplicar, perquè les dificultats de sostenibilitat del sistema seran encara més greus. Però, a més, tenint en compte que la factura anual de la Seguretat Social supera els 100.000 milions d’euros anuals, res permet pensar que els diners estalviats a la guardiola donin per gaire.\nEl tema de les pensions és nuclear en l’estat del benestar, però no es parla clar als ciutadans. Entre molta gent hi ha la creença que tot l’esforç que fa pagant les cotitzacions durant la seva vida laboral és guardat per l’Estat i que, quan li arribi l’edat de jubilar-se, se li retornarà aquest esforç en forma de pensió. La realitat, però, dit sense matisos, és que amb les cotitzacions cobrades el mes anterior es paguen les pensions del mes següent. Essent així, és evident que a més del nombre de persones que cotitzen també és molt important quin és l’import de la seva cotització, que està directament relacionat amb l’import del seu salari. Per això, com més precàries són les feines i els salaris, més baixes seran les pensions. Ras i curt, amb salaris precaris només es poden esperar pensions de misèria.\nLes decisions que no es prenguin avui seran les que ens afectaran en el futur, quan el marge de maniobra per corregir el rumb serà molt limitat o inexistent\nSi el sistema de pensions tendeix a ser insostenible per ell mateix, sembla fàcil intuir que passaran tres coses: primera, s’apujarà (a costa de reduir sous) l’import de les cotitzacions; segona, es reduirà (complicant els criteris) l’import de les pensions, i tercera, s’anirà allargant encara més l’edat per accedir a la jubilació. Una altra alternativa possible, si el que s’ingressa per cotitzacions no és suficient per atendre tots els pagaments, serà utilitzar els diners dels pressupostos, per tant dels impostos, per poder atendre tots els pagaments. Si això passés, és clar que se’n ressentiria encara més la qualitat dels serveis públics, que ja estaran molt tensats per les necessitats que exigeix una societat molt envellida.\nQue les generacions més joves, les posteriors al baby boom, que tenen de 40 anys en avall, vegin lluny el fet de jubilar-se no és un motiu per oblidar-nos d’elles, perquè les decisions que no es prenguin avui seran les que els afectaran en el futur, quan el marge de maniobra per corregir el rumb serà molt limitat o inexistent. Avui, a aquestes generacions més joves ningú no els pot convèncer que poden estar tranquil·les. Els grans indicadors més aviat són un mal auguri, però es mereixen que se’ls digui la veritat. \nEspecialment en un estat com l’espanyol el futur no és tranquil·litzador. No cal fer previsions apocalíptiques ni convertir les incerteses en pors, però hi ha elements objectius que són preocupants. Per exemple, el Regne d’Espanya acumula un deute públic de rècord, d'1,42 bilions d’euros, que pot comprometre encara més les finances públiques si a mitjà termini els tipus d’interès s’enfilen com en altres etapes. També el fet de ser a la cua del món en taxa de natalitat o ser dels països on els joves entren més tard al mercat de treball i on l’atur juvenil i l’atur estructural són més elevats són factors que van en contra d’un sistema sòlid de pensions.\nEl tema de les pensions no és una cosa que només afecti la gent gran, sinó que concerneix totes les generacions. De fet, les que tenen menys motius de preocupació són aquelles que ja estan rebent pensions o les que ho faran en els propers anys. El que és inacceptable és que no s’expliqui quina és la realitat a la qual s’enfronten les generacions més joves quan parlem de pensions o que no es tingui la valentia de plantejar escenaris que permetin prendre decisions amb temps, sense que siguin traumàtiques. Però, sens dubte, la millor manera d’assegurar les pensions de les generacions més joves és posar les bases per tenir un mercat de treball de més qualitat, amb sous dignes. Si no, els salaris baixos d’avui seran les pensions de misèria de demà.\nCarles Mundó és advocat i exconseller de Justícia\n","author":"Carles Mundó","date":1637190000000,"title":"Opinió Veritats a mitges sobre les pensions"},{"href":"https://www.ara.cat/opinio/reis-encara-duren-empar-moliner_129_4231667.html","hash":"7138a464","content":"\nEmpar Moliner\nFa 12 min\nEls reis encara duren\n2 min\nEls tres Reis d'Orient, en una imatge d'arxiu.\nCRISTINA CALDERER\nEls signes dels temps fan que les tradicions nadalenques canviïn, davant de l’escàndol dels que les voldrien inamovibles i davant de l’escàndol dels que les consideren violència en estat pur. Tenim que el tronc de Nadal, el tió, té cara i ulls i, per tant, es personifica, i com que es personifica, ja no té sentit que sigui de sexe masculí i prou i, per tant, hi ha qui parla dels “tions i tiones”. I com que els tions i les tiones ja no són troncs, vet aquí que picar-los (picar és un verb amb un matís diferent de pegar: “Et picaré!”, deien les mares) és constitutiu de violència. Així doncs, en algunes escoles bressol s’ha decidit no picar el tió. Avui en dia, els nens ja no surten a “matar jueus” amb la carraca la tarda de Divendres Sant. Ningú cantarà, aviat, allò del senyor Ramon que empaita les criades, que quan se’n van al llit “qui gemega ja ha rebut”, ni allò altre: “Arroz con leche, me quiero casar, con una señorita de este lugar, que sepa coser, que sepa bordar, que sepa traer agua para cocinar”. La tradició dels Reis d’Orient, en canvi, no ha patit modificacions. A Barcelona hi ha una patge femenina, la patge Estel, però poca cosa més. Són tres reis. Porten corona. Van en camell i uns criats, a peu, els duen les regnes.\nI això diria que és així, perquè és impossible “modernitzar” els tres reis. ¿Com pots modernitzar els tres reis si vius en una cosa tan poc moderna com un regne? ¿Com pots dir que no pot ser que siguin tres homes quan vius en un regne on l’home, el rei, pel fet d’haver nascut home, regna, i les dones, les infantes, pel fet d’haver nascut dones, estan per sota seu? ¿Com parlar de feminisme amb la reina cobrant menys que el rei? Segueixen havent-hi reis, princeses i llops als contes d’abans. Els llops s’han extingit, els reis encara no.\nEmpar Moliner és escriptora\n","title":"Els reis encara duren","author":"","date":1641405518032},{"href":"https://www.ara.cat/opinio/crisi-financera-made-in-china_129_4150896.html","hash":"73903500","content":"\nPaola Subacchi\n17/10/2021\nUna crisi financera ‘made in China’?\n4 min\nEvergrande, la segona gran immobiliària de la Xina, aparentment no pot pagar els 300.000 milions de dòlars que deu a bancs, bonistes, empleats i proveïdors. El gegant immobiliari trontolla al caire de la fallida i el món es veu obligat a contemplar un panorama que mai s’hauria plantejat de debò: una crisi financera made inChina.\nEls observadors s’han afanyat a trobar paral·lelismes entre la debacle d’Evergrande i les crisis anteriors. N’hi ha que la comparen amb la fallida del banc nord-americà d’inversió Lehman Brothers, que el 2008 va desencadenar una gran crisi bancària i financera. D’altres recorden la bancarrota de Long-Term Capital Management el 1998, que no es va arribar a consumar gràcies al rescat de la Reserva Federal dels Estats Units. D’altres citen també l’esclat de la bombolla immobiliària del Japó als anys noranta. Però la realitat és que cap d’aquests casos ens ajuda gaire a entendre la situació d’Evergrande, a causa de les peculiaritats del sistema bancari i financer de la Xina, impulsat per polítiques públiques i no pels mercats.\nMentre que un país com els EUA pot procedir a un rescat quan el col·lapse financer sembla imminent, la Xina intervé tot sovint en els mercats de capitals i tolera pocs riscos per a l’estabilitat financera. Les autoritats monetàries de Pequín, per tant, estan molt familiaritzades amb la gestió dels problemes financers de les empreses nacionals: protegeixen del contagi les que estan en dificultats, garanteixen préstecs de baix cost i ofereixen rescats selectius.\nQuan planifiquen aquests rescats, és força improbable que les autoritats xineses s’amoïnin gaire per plantejar-se si una empresa és “massa gran per fer fallida”, com van fer les autoritats nord-americanes dies abans de la bancarrota de Lehman Brothers. La Xina s’estima molt més córrer riscos de tipus moral que posar en perill l’estabilitat financera.\nPartint d’aquesta base, probablement podem donar per fet que la Xina intervindrà per gestionar el col·lapse d’Evergrande. Però, de tota manera, aquest episodi deixarà dues grans cicatrius en l’economia xinesa.\nEn primer lloc, com que els inversors estrangers no tindran cap protecció, la confiança rebrà un fort cop, sobretot al mercat offshore de la Xina, especialment desemparat davant dels riscos d’Evergrande. Els rendiments dels bons porqueria en dòlars de la Xina han pujat fins a un 15%, el màxim en aproximadament una dècada. Des de la seva creació el 2010, el mercat creditici offshore ha sigut fonamental per a l’estratègia xinesa de convertir el iuan renminbi en una divisa internacional líquida i d’ús lliure, perquè permet esquivar els controls interns de capital. Però els inversors estrangers s’han mostrat extremadament cautelosos a l’hora de comerciar amb actius denominats en renminbis en aquest mercat. Tota aquesta història d’Evergrande els farà recelar encara més.\nLa segona cicatriu es veurà en l’economia real. El sector immobiliari xinès representa gairebé el 30% del PIB del país, en comparació amb el 19% dels EUA. I el valor afegit immobiliari constitueix al voltant del 6,5% del PIB xinès. Per tant, la implosió d’Evergrande podria tenir greus conseqüències per a l’ocupació i el creixement. Si provoca una caiguda dels preus de les accions i de les propietats immobiliàries -l’habitatge suposa el 78% dels actius xinesos, davant del 35% dels EUA-, la confiança del consumidor i, per tant, el consum també poden baixar.\nLa pregunta és si la Xina serà capaç de contenir la crisi d’Evergrande i impedir que les seves conseqüències s’estenguin als mercats financers mundials. De moment, sembla que Pequín aconseguirà circumscriure el problema al seu territori. Segons aquest argument, encara que Evergrande faci fallida, el sistema bancari i financer xinès és prou sòlid i resistent per superar-ho. A més, les mesures polítiques adoptades en resposta a qualsevol inestabilitat segurament serien eficaces i comparables, per la seva celeritat i abast, amb la decisió presa el 2008 per la Reserva Federal per protegir el sistema bancari nord-americà. Hi ha diversos instruments polítics, com ara la flexibilització monetària i fiscal.\nPerò no es pot garantir que l’adopció de mesures no es posposarà als esdeveniments, amb consideracions polítiques que podrien impedir una intervenció. En aquest cas, la resta del món en notaria els efectes.\nDes de la gran crisi mundial del 2008, el sistema financer xinès ha crescut fins a convertir-se en un dels més grans del món, amb uns actius financers que representen gairebé el 470% del PIB. I s’ha integrat més amb la resta del món mitjançant fluxos d’inversió i préstecs directes. Però, tot i que el sistema financer xinès té ara una importància sistèmica, no sabem del cert si la xarxa de seguretat financera internacional -alimentada per institucions multilaterals, sobretot l’FMI- ha crescut prou per resoldre aquest problema.\nEs calcula que actualment aquesta xarxa de seguretat puja a uns 2,7 bilions de dòlars (corresponents a recursos financers disponibles d’una manera immediata, sense incloure-hi els ja compromesos prèviament). Aquesta xifra està per sota de les reserves de divises de la Xina, que en aquests moments són d’uns 3,2 bilions de dòlars. ¿N’hi hauria prou amb això per evitar el desastre en cas d’una crisi sistèmica d’origen xinès? ¿Els Estats Units -el principal accionista de l’FMI- acceptarien que el Fons concedís l’ajuda i els recursos necessaris per aturar aquesta crisi?\nPer sort, aquest escenari sembla encara poc probable. Però no s’ha de descartar. Al cap i a la fi, quants esdeveniments que semblaven poc probables no s’han fet realitat aquestes dues últimes dècades? Com a mínim, la crisi d’Evergrande ens hauria d’alertar sobre el nostre excés de confiança davant dels riscos financers mundials. Hem de fomentar la resiliència, i no polititzar l’arquitectura financera multilateral. I si una crisi financera sistèmica acaba esclatant a la Xina, hem de saber qui i com intervindrà per rescatar la resta del món.\nCopyright Project Syndicate\n","author":"Paola Subacchi","date":1634421600000,"title":"Opinió Una crisi financera ‘made in China’?"},{"href":"https://www.ara.cat/opinio/gran-control-1922-2022-ferran-saez-mateu_129_4230787.html","hash":"73db632a","content":"\nFerran Sáez Mateu\n04/01/2022\nEl Gran Control: 1922-2022\n3 min\nHitler a l'Alemanya nazi.\nGETTY\nLeer en castellano\nEnguany farà un segle de la Marxa sobre Roma, que és el punt de partida dels diversos feixismes que van devastar una bona part d'Europa al segle XX. L'efemèride és important perquè alguns dels seus efectes encara són vius, tot i que sota un altre llenguatge i una altra gestualitat, evidentment. El feixisme dur i desacomplexat començà, en tot cas, amb l'assassinat del polític socialista Giacomo Matteotti un parell d'anys després, el 1924. Matteotti i els feixistes van arribar a conviure al mateix Parlament. Mussolini li retreia que ell no podia parlar de segons què perquè no representava \"el veritable poble italià\" (provenia d'una família benestant del nord). Un feixista sempre decreta qui pot parlar de què i qui no. Si els interlocutors els donen la raó llavors esdevenen \"experts\" i poden dir el que vulguin, però si discrepen del ramat, no. De fet, quan l'únic civil que va ser executat als judicis de Nuremberg –el director del diari antisemita Der Stürmer, Julius Streicher– es va passar tant de la ratlla que avergonyia alguns nazis, altres el van defensar al·legant que era un \"expert en judaisme\". \nJoseph Goebbels, ministre de Propaganda del Tercer Reich, ha passat a la història com l'ideòleg del Gran Control. No es tractava de manipular la premsa o de cremar llibres: l'objectiu era que això fos innecessari gràcies a la creació d'una societat ramat que assumís voluntàriament les veritats mainstream de l'època. A partir d'aquell moment, la pressió l'acabaria exercint la societat ramat sobre ella mateixa. Un dels primers a adonar-se del truc és el gran periodista nord-americà Walter Lippmann a Public Opinion, una obra original i lúcida que fou publicada també el 1922, fa un segle. Les masses havien pres la paraula, però només per repetir pels carrers el que sentien a la ràdio o llegien en diaris com els de Streicher. Quan Ortega s'hi refereix l'any 1930 deixa clar que el terme no al·ludeix a cap classe social concreta ni a cap estament. Vostè i jo passem a ser massa quan ens excitem per la impunitat que ens dona l'anonimat i alhora ens relaxem moralment gràcies a la seguretat que dona formar part del mainstream. L'home massa és el resultat d'una circumstància que de vegades pot ser efímera i trivial. Val a dir que el punt de partida de La rebelión de las masas d'Ortega són els dos volums de La decadència d'Occident d'Oswald Spengler, probablement l'assaig més influent de la primera meitat del segle XX a Europa. \nL'atzar ha volgut que el 2022 sigui justament l'any en què el projecte Metavers auspiciat per Facebook començarà a fer les primeres passes\nConvé insistir que l'objectiu real del Gran Control totalitari no era la premsa o els mitjans en general, sinó el mateix pensament. En la meva cada cop més extravagant biblioteca tinc un parell de títols significatius en aquest sentit. El primer és Communications et transmissions de la pensée, de Louis du Temple, editat luxosament l'any 1900 a la Bibliothèque Hetzel. Convé fixar-se en el títol. No parla de transmissions de la informació, per exemple, sinó del pensament. El llibre conté un catàleg de les TIC (Tecnologies de la Informació i la Comunicació) del 1900, i a la pàgina 149 diu que tot allò modificarà l'état social. El segon títol és una veritable perla bibliòfila que em va costar molt aconseguir: L'hypnotisme à distance. La transmission de la pensée et la suggestion mentale, de Paul-C. Jagot, publicat el 1925 per Éditions Dangles. Hipnotisme a distància! El text és purament delirant, per descomptat, però si parem esment en la data constatarem que, en aquell precís moment, l'hipnotisme a distància, o alguna cosa que s'hi assemblava molt, existia a Europa. L'oratòria de Hitler a les cerveseries de Munic generava masses més afectades per un aparent fenomen de mesmerisme que no pas per una simple convicció política... \nL'atzar ha volgut que el 2022 sigui justament l'any en què el projecte Metavers auspiciat per Facebook començarà fer les primeres passes, tot i que en una fase encara molt incipient, experimental. En aquest cas, el Gran Control pot acabar fent-se efectiu d'una manera que avui encara costa d'imaginar. Que darrere de tot això hi ha una operació especulativa que segurament acabarà amb el clàssic esclat de bombolla no ho dubta ningú (¿recorden Second Life?). Això no significa, tanmateix, que un projecte d'aquestes característiques no pugui arribar a desencadenar en les masses virtuals mundials efectes mentals anàlegs als que va provocar l'hipnotisme a distància de la retòrica totalitària en les masses nacionals de començaments del segle XX. Les idees mainstream d'avui semblen tan raonables i indiscutibles com ho semblaven les de fa cent anys. Difícil escapar d'aquesta inèrcia...\nFerran Sáez Mateu és filòsof\n","author":"Ferran Sáez Mateu","date":1641250800000,"title":"Opinió El Gran Control: 1922-2022"},{"href":"https://www.ara.cat/opinio/camises-blaves-canet_129_4209833.html","hash":"7432f90a","content":"\nToni Soler\n11/12/2021\nCamises blaves a Canet\n3 min\nCamises blaves a Canet\nCristina Calderer\nPluja d’articles lacrimògens a la premsa espanyola sobre el cas del nen de Canet de Mar. “No es el niño del pijama de rayas pero podría serlo ”, escriu a l’Abc un tal Luis María Fernández, que pel que veig és director de cinema. Després sento Carlos Carrizosa, líder del partit de l’espanyolisme agònic, comparant el mateix nen amb els alumnes negres que van trencar la barrera de la segregació racial al sud dels EUA. I constato que més enllà de la pura estupidesa de les comparacions hi ha un fil, no pas roig, que connecta els dos discursos, que serveixen un mateix objectiu, un objectiu d’estat : promoure el conflicte civil a Catalunya. Perquè Espanya -aquest cop- no vol tornar-se a embrutar les mans com l’1 d’Octubre; li és més pràctic fer servir els seus peons de dins, i les seves palanques de poder de fora, per imposar la idea que els oprimits som els opressors, que els demòcrates som els antidemòcrates, que els jueus són els antisemites i que la llengua pròpia del país, minoritzada i perseguida durant segles de manera implacable, és en realitat l’ariet d’una persecució semblant a la dels nazis i el Ku Klux Klan.\nPer molt que em preguntin qué pone en tu DNI, a mi em sembla que una operació d’aquesta magnitud, d’una tal mesquinesa, no es fa contra compatriotes, sinó contra enemics declarats.\nLa realitat és que tenim una llei de normalització del català pensada per compensar una petita part del dany que ens han infligit els successius governs espanyols; aquesta llei s’ha aplicat de forma flexible, per no dir indolent, en part per la pressió immigratòria, de manera que el català no ha aconseguit revertir la seva situació. Però com que la llengua no recula prou de pressa, com que qualsevol llibre, cançó, tuit o conversa en català subleva i irrita els habitants del búnquer, l’espanyolisme ha decidit prémer l’accelerador amb l’ajut d’una colla de franquistes amb toga que dicten les sentències i capgiren plans educatius amb un simple cop de maça. I així, un solitari progenitor d’una escola de Canet de Mar, que per cert és excandidat de Ciutadans, ha aconseguit que tota la classe del seu fill canviï d’idioma. Aquí no hi ha pijames de ratlles, hi ha camises blaves de la Falange utilitzant un infant de forma obscena.\nEntenc que la unitat civil és un bé a preservar, tot i que jo amb els votants de Vox, per exemple, no vull cap mena d’unitat, en faig prou amb una coexistència resignada. La unitat de debò no s’imposa; es construeix sense ingerències. Si fóssim independents, el sistema educatiu no el decidiria un jutge, sinó el Parlament, i l’aplicarien els centres docents seguint criteris pedagògics, i no obsessions assimilistes. Però no som independents, ni tenim la força per ser-ho (només la força democràtica, que a Espanya és una anècdota). Se’ns ha dit que hem d’acumular forces i que hem de gestionar el “mentrestant” eficaçment. I potser això no era tan mala idea, veient que Espanya ha decidit que no hi ha mentrestants que valguin, que s’ha d’encendre la metxa ara, abans que tornem a estar forts i mobilitzats.\nSi la política del reencuentro amb Catalunya és aquesta, caldrà treure’s la son de les orelles abans del que pensàvem. Espero que la comunitat educativa es planti davant d’imposicions arbitràries com la de Canet. Espero també que la Generalitat actuï per impedir més intromissions. Que un exèrcit d’inspectors controli l’aplicació de la immersió a tot Catalunya. Però això vol dir més conflicte i més sentències; un pedaç, al cap i a la fi. Tots sabem que això només té una solució, que és la sobirania plena, i des d’aquesta llibertat construir una unitat civil autèntica, sense tuteles. Ens hi va la llengua, ens hi va el país. Preparem-nos.\n","author":"Toni Soler","date":1639177200000,"title":"Opinió Camises blaves a Canet"},{"href":"https://www.ara.cat/opinio/interrogants-pel-2022-carme-colomina_129_4230185.html","hash":"752d6f2f","content":"\nCarme Colomina\n03/01/2022\nInterrogants per al 2022\n3 min\nEls colors de la Unió Europea projectats sobre la torre Eiffel.\nIAN LANGSDON / EFE\nLeer en castellano\nQui? Comença un altre moment crític per a la Unió Europea. És l’any que ha de començar a revertir l'impacte social i econòmic d’una pandèmia que ens sembla inacabable, en què la migració continuarà atrapada per la instrumentalització política i la falta de voluntat dels governs. La UE està convençuda que aquest 2022 es decidirà la seva capacitat d’influència global. Encara estem en aquests primers dies en què objectius i desitjos es confonen; en què les tensions geopolítiques s’arrosseguen d’un calendari al següent. \nEl món està “sobrediagnosticat”, com reconeix l’informe de prospectiva del Cidob sobre els deu temes que marcaran l’agenda internacional aquest 2022: “Sobren dades i conclusions sobre les grans transicions en curs, com la digital, la verda i la laboral”. Sabem perfectament quines són les vulnerabilitats del sistema internacional i quines són les transformacions econòmiques, socials i tecnològiques que continuaran dominant l’agenda política dels pròxims mesos. El que no sabem, però, és qui liderarà aquestes transicions. El poder polític també està en transició.\nLes eleccions a França i Hongria, i la renovació de la presidència italiana, entre altres coses, posaran a prova la força de les agendes divisòries de l’extrema dreta en una Unió Europea en plena reconfiguració d’aliances polítiques, amb un nou govern alemany i un augment de la tensió a la frontera amb Rússia. El populisme s’examinarà a les urnes –al Brasil i a les Filipines– i en uns Estats Units enrocats, tant pel bloqueig legislatiu com pel rearmament del trumpisme, més enllà de Donald Trump. Fins i tot la Xina, que excel·leix en la construcció del seu poder global, enceta també un any difícil en què Xi Jinping intentarà assegurar-se un tercer mandat presidencial per convertir-se en el líder xinès més poderós des de Mao Zedong.\nCom? La pandèmia ha eixamplat les desigualtats: la velocitat de recuperació entre els països més rics i els més pobres; però també entre les diferents capes de la societat, castigant les persones més vulnerables; s’han accelerat les grans asimetries en la propagació de la vacunació –només un 9% de la població del continent africà té la pauta completa–, i les diferències entre els processos d’adaptació dels mercats laborals, en els patrons de consum, i en la demanda industrial. No hi ha consens a l'hora de fer front al desafiament de la pandèmia, ni sobre quina és la millor manera de gestionar aquests processos de canvi. El món es debat entre la cooperació i la competició. Avesat a la crisi permanent i arrossegat per la urgència de la immediatesa. I mentrestant, la necessitat de reforma dels grans organismes internacionals continua pendent o avança tan lentament que no poden respondre a la reconfiguració del pols geopolític que es viu entre l’est i l'oest.\nOn és el límit? D’aquí a vuit anys, segons els experts, l’emergència climàtica haurà arribat a un punt de no retorn. L’acceleració de la degradació mediambiental topa amb les dificultats de consensuar respostes compartides. La transició verda també avança a diferents velocitats. Però no es tracta només de la reducció d’emissions contaminants sinó també de la necessitat que aquesta transició verda es faci de manera justa, entre països, entre sectors, entre territoris i individus. ¿On és el límit de l’Europa fortalesa, que es va tornar a posar a prova el 2021? ¿Fins on poden arribar les desigualtats d’oportunitats i la distribució injusta dels costos de la pandèmia? \nLa legitimitat política de governs i institucions està cada cop més determinada per l’efecte erosionador d’aquestes desigualtats i el malestar que causen. Portem anys d’enquestes i resultats electorals que confirmen el diagnòstic. Ara calen respostes perquè els límits són a tocar.\nCarme Colomina és periodista\n","author":"Carme Colomina","date":1641164400000,"title":"Opinió Interrogants per al 2022"},{"href":"https://www.ara.cat/opinio/acabar-prostitucio_129_4166772.html","hash":"78112586","content":"\nMarina Subirats\n30/10/2021\nAcabar amb la prostitució\n3 min\nAcabar amb la prostitució\nGETTY\nEl PSOE ha anunciat recentment que farà una llei per abolir la prostitució i el tràfic de persones. Felicitats, ja era hora que aquest tema es prengués seriosament i s’encetés el camí per anar acabant amb aquesta activitat nefasta, que envileix a qui la practica com a client i sol destrossar a qui l’exerceix. En el passat de brutal repressió sexual que es va viure en aquest país, amb un control ferri damunt les noies per fer-les arribar verges al matrimoni, em semblava que la solució passava per la liberalització dels costums, la possibilitat per a les dones de tenir accés a una contracepció segura i la normalització de la sexualitat. Si homes i dones podien tenir trobades sexuals sense passar pel matrimoni, ja no hi hauria cap necessitat de recórrer a les prostitutes, i aquesta figura aniria desapareixent.\nM’equivocava, clarament. Tot això ha succeït i, en canvi, la prostitució creix més que mai. Amb un aspecte encara més terrible, el tràfic, que implica un esclavatge sexual al qual són sotmeses dones sovint estrangeres que han vingut enganyades perquè se’ls va prometre un altre tipus de feina. No solament no es pot invocar, en aquests casos, la llibertat individual per triar ser prostitutes, sinó que es veuen forçades a exercir en condicions duríssimes i sota greus amenaces si intenten fugir. El tràfic s’ha convertit en un immens negoci transnacional en què les dones són com qualsevol altra mercaderia: tot s’hi val per acumular diners. En tenim poca informació, la naturalesa mateixa d’aquest negoci el condemna al secret; però el professorat que intenta saber quin és el capteniment dels nois explica que molts van sovint amb prostitutes amb arguments del tipus: ens surt més barat, fem el que volem i no ens porta problemes. L’amor? Aviat serà una relíquia de museu, una emoticona de cors rosats per afegir ràpidament al WhatsApp.\nEn un món igualitari, la prostitució ha de desaparèixer, és evident. Ara bé, aconseguir-ho no serà fàcil, i menys amb els dolls de diners que s’hi juguen. Des del meu punt de vista, el debat entorn a l’abolició o la regulació ha estat una trampa més de les moltes que s’estan parant per dividir el feminisme abocant-lo a conflictes de principis que no tenen cap incidència damunt la realitat. Allò que necessitem per acabar amb la prostitució són polítiques integrals: perseguir sens treva les xarxes dedicades al tràfic, oferir a les dones que en són víctimes la possibilitat de treballar en activitats normals, controlar les xarxes que operen en origen i amenacen les famílies que han quedat enrere. I, una vegada acabada aquesta activitat delictiva, procedir a rescatar les prostitutes que estan en pitjors condicions, oferir-los una altra forma de vida. De manera que no hi hagi cap dona que es vegi abocada a la degradació i sotmesa a una explotació inacceptable.\nAra bé, si només s’aprova una llei, tot seguirà igual o pitjor. Sabem per experiència que moltes lleis aprovades han quedat sense efecte si no compten amb una voluntat política ferma de posar els mitjans necessaris per obtenir realment resultats. Si la llei només prohibeix, és possible que empitjori la situació de moltes dones, obligades encara a més clandestinitat i més maltractament dels proxenetes. I ¿com es poden deixar de vendre, si no se’ls ofereixen alternatives reals per poder viure?\nL’eliminació de la prostitució és cosa de molts anys, i caldrà combinar polítiques molt diverses per arribar-hi. També una nova política educativa, que comprengui una educació sexual i afectiva i inculqui a les noves generacions una noció diferent pel que fa a les relacions sexuals, ara vistes sovint com moments en què els homes poden sentir-se poderosos i dominants amb les dones. I, sobretot, una política de rescat de les prostitutes i de bloqueig de tot intent d’importar-ne de noves des de països dels quals moltes malden per fugir. De manera que la pressió legal hauria de ser gradual, i endurir-se a mesura que es vagi reduint la pràctica de la prostitució. I si finalment hi ha un grup de dones autònomes i felices de dedicar-s’hi, elles mateixes. Em costa d’entendre que l’alienació de la pròpia sexualitat, el propi cos i la pròpia vida pugui fer-se per plaer, però cal admetre que en alguns casos és possible. Abolir la prostitució no respon a una qüestió de moralitat, sinó de barrar el pas a una terrible explotació de persones en situació de feblesa.\nTant de bo el PSOE encerti en el seu projecte de llei, que segur que serà discutit des de totes bandes, per poc o per massa. És impossible de creure que amb una llei desapareixerà la prostitució, però si és un primer signe de ganes d’acabar de veritat amb aquest horror, benvingut sigui. I espero i desitjo que, des del feminisme, es faci costat a aquest primer moviment i s’empenyi per avançar en la solució d’una qüestió que ens fa mal i ens denigra a totes.\n","author":"Marina Subirats","date":1635544800000,"title":"Opinió Acabar amb la prostitució"},{"href":"https://www.ara.cat/opinio/cor-gelat-silvia-soler_129_4198615.html","hash":"7839a81b","content":"\nSílvia Soler\n03/12/2021\nEl cor gelat\n3 min\nAlmudena Grandes en una imatge d'arxiu.\nFRANCESC MELCION\nLa mort de l’escriptora Almudena Grandes em provoca una tristesa coneguda: la que m’envaeix quan es mor un creador (sobretot em passa amb els escriptors) abans d’hora i penso en l’obra que encara podrien haver-nos regalat. A l’Almudena Grandes l’admirava profundament: m’ha fet gaudir moltíssim amb les seves novel·les –que he recomanat i regalat– i encara recordo com em van doldre les seves consideracions sobre el procés català, especialment un article molt agressiu amb la Carme Forcadell (“con su aspecto de pajarillo y su voz de maestra de primaria”). \nEvidentment, aquestes opinions no van fer que minvés ni una mica la meva admiració per la seva obra i és per això que em sap greu pensar les que ens hem perdut per culpa de la seva mort prematura.\nHe vist a les xarxes com alguns intel·lectuals i polítics espanyols han condemnat que, a propòsit de la seva desaparició, ni l’alcalde de Madrid, José Luis Martínez Almeida, ni la presidenta de la comunitat, Isabel Díaz Ayuso, no hagin lamentat la pèrdua d’aquesta escriptora. Tot seguit, els grups municipals de PP, Vox i Ciutadans van rebutjar en votació que l’escriptora fos nomenada Filla Predilecta de Madrid. Almudena Grandes era una enamorada de la ciutat de Madrid i així ho feia constar a les seves novel·les. És, doncs, imperdonable que els seus representants oficials no hagin expressat el condol per la seva mort. \nPassa sovint que els polítics fan passar la política –mal entesa– per davant de la cultura i que no són conscients que ells representen la ciutat (o la comunitat autònoma o el país). Ho trobo lamentable. I trist. Admiro i envejo els llocs on veig que això no passa.\nSempre he recordat una anècdota que pot resultar il·lustrativa del tema que ens ocupa. Fa molts anys, amb la democràcia acabada d’estrenar, vaig anar amb els meus pares al Teatre Grec de Barcelona a veure no sé quin espectacle. Quan acabàvem de seure, va entrar al recinte l’aleshores president de la Generalitat, Jordi Pujol. Els meus pares es van posar drets en senyal de respecte, però al costat nostre va haver-hi moltes persones que no van fer-ho. Davant dels meus dubtes sobre quina era l’actitud correcta, el meu pare em va assenyalar que ell mai no havia votat Jordi Pujol, però que considerava que, malgrat això, Pujol era “el seu president” i que, alçant-se, demostrava respecte per la institució.\nSempre més ho vaig tenir present i he intentat aplicar-ho fins i tot quan el representant d’alguna institució estava als antípodes de la meva ideologia política. Sembla clar que amb els anys s’ha desgastat el significat de la paraula democràcia i ja no considerem el seu principi bàsic: la persona que hem elegit entre tots ens representa a tots. I ell o ella ens representa, representa la ciutat o el país, ens agradi o no.\nTornant a Almeida i a Ayuso, des d’aquí els voldria fer humilment una recomanació: que llegeixin la novel·la El corazón helado, d’Almudena Grandes.  En general, trobo recomanable llegir bona literatura sense tenir en compte l’adscripció ideològica de l’autor. O, potser, fins i tot, especialment si no coincideix amb la nostra. Segurament El corazón helado ajudaria Ayuso i Almeida a entendre el país que diuen que estimen tant. I potser anirien més amb compte a no cometre errors d’aquesta categoria, que només ajuden a perpetuar el vers de Machado: “Españolito que vienes / al mundo, te guarde Dios. Una de las dos Españas / ha de helarte el corazón”.\nI que bonic, que emocionant, el funeral d’Almudena Grandes, amb la seva família, els amics i centenars de lectors portant els llibres de l’escriptora i aixecant-los enlaire en senyal d’admiració. Quin gest tan encertat, quin adeu tan literari.\nSílvia Soler és escriptora\n","author":"Sílvia Soler","date":1638486000000,"title":"Opinió El cor gelat"},{"href":"https://www.ara.cat/opinio/gracies-formar-part-solucio-empar-moliner_129_4230808.html","hash":"79ba68cf","content":"\nEmpar Moliner\n04/01/2022\nGràcies per formar part de la solució\n2 min\nHola, bon dia, és Salut? Li telefono per tramitar la meva baixa laboral. Em dic Mariona Tresserras Gros, sí. És perquè el meu fill gran, sí, Marc Pi Tresserras, de nou anys, m’ha agafat el covid. ¿És la covid o el covid? No me’n recordo mai. És igual, que m’ha agafat covid, i em vull demanar la baixa per cuidar-lo. Ha d’estar aïllat i algú li ha de fer el menjar i vigilar que... Com diu, perdoni? Sí, sí. Vacunada, i tant. Sí, dues de Pfizer i ara la de Moderna, m’encanta el nom, he, he. Com diu? Que no puc agafar la baixa? Però si ho van dir a la tele que podem agafar la baixa per cuidar els fills. Què? ¿Només poden agafar la baixa els no vacunats? M’està prenent el pèl, oi? De fet, m’està depilant en làser. Per què només poden agafar la baixa els no vacunats? ¿És un premi, un obsequi? Ah, perquè tenen més risc. Ja el vaig entenent. ¿O sigui que jo, que estic vacunada i formo part de la solució i tal, no puc agafar la baixa per cuidar el nano i el meu ex, negacionista antivacunes, no vacunat, la podrà agafar? Ell i el Miguel Bosé es podran agafar la baixa, però jo no! Moltes gràcies, li estic molt agraïda, sí, no necessito res més, bon dia.\nHola, bon dia, és Salut? Li telefono per tramitar la meva baixa laboral, perquè he agafat el covid. ¿És la covid o el covid? No me’n recordo mai. És igual, que he agafat covid. Sí, sí, vacunada. Amb Pfizer i Moderna, m’encanta el nom, he, he. Em deu haver encomanat el meu fill, que també en té. Jo? Mariona Treserras Gros. Ell, Marc Pi Tresserras. Sí. M’he fet un test d’antígens a casa. S’ha de fer així, oi? Vol que li enviï la foto del positiu per Whatsapp? Doncs ara li envio. D’això, quan rebi la foto veurà que a dalt hi diu “reenviado muchas veces”. Sí, és que he alertat tots els meus contactes. Com que tots estan vacunats no es podrien agafar la baixa si algun fill seu llepés. Gràcies, molt amable. Gràcies per formar part de la solució, he, he.\nEmpar Moliner és escriptora\n","author":"Empar Moliner","date":1641250800000,"title":"Gràcies per formar part de la solució"},{"href":"https://www.ara.cat/opinio/safareig-converses-florentino_129_4066475.html","hash":"7b2b691e","content":"\nMarçal Sintes\n25/07/2021\nFer safareig o les converses de Florentino\n3 min\nTots els escàndols que neixen de la filtració de converses gravades s’assemblen i a la vegada tots són diferents. Tenen en comú la tensió entre l’interès públic i el dret a la privacitat. I també la intersecció entre dues dimensions, la que correspon a la llei i la que té a veure amb l’ètica, en aquest cas les normes que conformen la deontologia periodística.\nAquesta introducció ve a tomb de la polseguera aixecada per la filtració d’unes converses privades entre el president del Reial Madrid, Florentino Pérez, i un periodista, un periodista que, tanmateix, parlava amb Pérez no com a periodista, sinó com a amic o, com a mínim, com a persona amb un lligam de confiança i complicitat amb el president empresari.\nGravar sense permís i després fer pública la conversa o converses que puguem mantenir amb algú és lleig i gens ètic, es faci tot plegat per diners o atenent a d’altres interessos. Tanmateix, com que un és interlocutor, que forma part del diàleg, aquell contingut, tot, esdevé també seu. Això significa que, en principi, filtrar una conversa nostra no és delicte. És contrari a l’ètica, però no delicte. Florentino Pérez ha assenyalat José Antonio Abellán com qui va gravar i filtrar els seus comentaris mofaires esbombats recentment pel digital El Confidencial.\n¿Havia d’haver difós El Confidencial aquest contingut? La resposta, des del punt de vista deontològic, és que no. La gran majoria de coses que deixa anar Florentino, moltes d’elles menyspreadores i insultants (contra Cristiano, Raúl, Casillas, etcètera), no entren ni de bon tros en el perímetre del que és l’interès públic. A això cal afegir-hi que les manifestacions de Pérez daten de molts anys enrere.\nLa gran majoria de les coses que diu Pérez, deia més amunt. N’hi ha una part, però, que podria ser objecte de discussió. És aquella en què el president merengue es refereix a la necessitat de maniobrar per aconseguir un tractament periodístic més favorable al Madrid. Suposant que es considerés que aquestes frases sí que tenen algun interès públic malgrat els anys transcorreguts, aleshores s’hauria hagut de confrontar aquest interès públic amb el dret a la privacitat. Vull dir, en concret, que s’hauria hagut d’avaluar si l’interès públic és suficient, pesa prou i, per tant, justifica violar la privacitat de Pérez.\nSi es conclogués que en efecte és així, el que hauria hagut de fer El Confidencial és donar a conèixer només les frases concretes que són portadores d’aquest interès públic. No pas totes les altres manifestacions, com efectivament s’ha fet.\nDit això, no podem obviar que el periodisme és un esport de competició. Els mitjans competeixen entre ells per atraure l’atenció del públic, cosa que té, entre d’altres, un retorn en forma d’audiència i diners. A més, suposo que devien barrinar els responsables d’El Confidencial, en el que esdevé alhora raó i coartada: “Si no ho publiquem nosaltres, algú altre ho farà”.\nA desgrat que el contingut publicat no en tenia gaire, si és que en tenia algun, d’interès públic, sí que, en canvi, podia atraure molt la curiositat del públic. És obvi que ens interessen les coses que tenen transcendència o conseqüències serioses per a la comunitat, però també les curiositats, les anècdotes, les extravagàncies, les tafaneries i, esclar, sentir un president d’un club tan important com el Reial Madrid deixant anar tota classe de penjaments -emprant apel·latius tan curiosos com, per exemple, tolili - sobre les grans figures de la seva entitat.\nJa als anys vint del segle passat, Walter Lippmann constatava, al seu llibre The Phantom Public, la preferència de la gent “no per la gris realitat, sinó per tot el que és trivial, però curiós, i el seu apetit per les barraques i els vedells de tres potes”. Cal no oblidar en aquesta línia que, a més, el futbol d’elit se situa dins l’esfera de l’espectacle, cosa que fa que sovint els procediments i les normes deontològiques que s’apliquen a d’altres àrees es vegin desdibuixats i reculin sota la pressió de les dinàmiques característiques del show business.\nHe volgut deixar per al final una pregunta gens irrellevant, però que està travessada per l’ambigüitat. Un cop difosa la informació, què han de fer els altres periodistes i mitjans? ¿Callar, fer veure que no existeix, o bé parlar-ne, perquè, de fet, ja forma part del que se’n diu la conversa pública, és a dir, perquè, de fet, tothom n’està parlant? ¿Han de decebre la seva audiència o bé, un cop oberta la porta, s’ha d’abordar l’assumpte sense manies? No és fàcil respondre ni evitar la contradicció. Jo mateix acabo de dedicar un article sencer a un succés que, com he apuntat, al meu entendre mai no hauria hagut de transcendir...\n","author":"Marçal Sintes","date":1627164000000,"title":"Opinió Fer safareig o les converses de Florentino"},{"href":"https://www.ara.cat/opinio/gran-massacre-dels-mercats-diane-coyle_129_4154370.html","hash":"7bbefdbd","content":"\nDiane Coyle\n19/10/2021\nLa gran massacre dels mercats\n4 min\nDesabastiment de combustible al Regne Unit.\nNEIL HALL / EFE\nDurant el període previ a la crisi mundial del 2008, unes quantes veus profètiques ens van advertir d’una inestabilitat sistèmica que podria arribar a ser catastròfica. En un famós discurs del 2005, Raghuram G. Rajan va avisar explícitament que, tot i que els canvis estructurals i tecnològics apuntaven que, en teoria, el sistema financer diversificava els riscos més que mai, a la pràctica potser els estava concentrant. Aleshores es van riure de Rajan; Larry Summers, exsecretari del Tresor dels Estats Units, no va ser l'únic que el va qualificar de luddita (per les bandes d'obrers anglesos que, al principi del segle XIX, volien impedir, mitjançant la violència, la introducció de màquines en la indústria).\nAquest episodi em ve al cap davant del desabastiment generalitzat que s’està posant de manifest a tot el món. Està afectant els mercats de gas, els conductors de camions, el diòxid de carboni (per estrany que sembli), les joguines, els mobles per muntar, els iPhones, els xips d'ordinador i moltes més coses. ¿Aquests xocs d'oferta acabaran sent només una interrupció temporal mentre l'economia mundial es recupera de l'impacte de la pandèmia del covid-19? ¿O assistim, en canvi, a una debacle del sistema de producció mundial? I, en aquest últim cas, ¿quina mesura es podria aplicar a la cadena de subministrament que equivalgués a les intervencions dels principals bancs centrals per impedir un col·lapse financer mundial el 2008?\n¿Aquests xocs d'oferta acabaran sent només una interrupció temporal? ¿O assistim, en canvi, a una debacle del sistema de producció mundial?\nEls paral·lelismes entre els actuals xocs d’oferta i les turbulències financeres del 2008 són sorprenents. Abans d’aquestes crisis, el supòsit més generalitzat era que els mercats descentralitzats oferirien una resistència adequada, ja fos diversificant els riscos financers o garantint uns subministraments alternatius.\nEn el sector energètic, per exemple, s’ha produït una evolució ininterrompuda per passar de l'autosuficiència nacional a la dependència dels mercats mundials. La Unió Europea va iniciar el procés de “liberalització” el 2008; va obrir així la porta a una nova competència en gas i electricitat en el que havia de ser un mercat de tota la UE. Per bé que algunes veus ja havien expressat la seva preocupació per les repercussions que això tindria en la seguretat dels subministraments, els responsables polítics van tirar endavant les lleis que van deixar les importacions d’energia de les economies europees en mans dels mercats mundials.\nPerò la majoria d'analistes –i responsables polítics– no van preveure que els mercats mundials de gas i molts altres productes bàsics es trobarien amb colls d'ampolla o altres impediments. La suposada diversificació de l'oferta derivada de la liberalització sol ser il·lusòria. En el cas de molts productes –com ara els semiconductors o el CO2 (un subproducte fertilitzant) per al processament d'aliments–, els subministraments s'han concentrat més. I la divisió, al llarg de diverses dècades, de les cadenes de producció mundials en baules cada vegada més especialitzades s’ha traduït en unes correlacions inesperadament estretes entre els xocs d’oferta de diferents indústries, com passa amb els fertilitzants i els aliments, o els semiconductors i els automòbils.\nA més, alguns tipus de desabastiment (com ara el de conductors de camions i contenidors de transport marítim o de gasolina al Regne Unit) afecten directament la logística que connecta les baules de les cadenes de subministrament. Com a conseqüència, els punts dèbils de seguida es reforcen mútuament i també s’intensifiquen tots sols. El disseny del sistema de producció mundial, molt especialitzat i basat en el mètode “just a temps” (consistent en produir en l'instant oportú diversos productes per generar els mínims estocs) ha comportat avantatges substancials, però els seus punts dèbils s’han accentuat visiblement.\nA curt termini, els mercats descentralitzats i els senyals de preu són el problema, no la solució\nAixí doncs, ¿com haurien d’enfocar els responsables polítics aquesta falta de resistència del sistema i què es pot fer per corregir-la? Benjamin Golub, de la Northwestern University d’Illinois, ha demostrat que la teoria de les cues ens ajuda a entendre com un petit canvi en un sistema que funciona bé (com ara una cua única per a totes les caixes d’un supermercat) pot fer pujar moltíssim el temps d’espera. En canvi, introduir una mica de temps de marge en un sistema el dota de molta resiliència.\nIgualment, el clàssic model de la teranyina demostra que els retards poden desestabilitzar els mercats i provocar grans fluctuacions en la demanda i l'oferta. Si la demanda respon menys que l’oferta als senyals de preus i les expectatives sobre el futur es revelen incorrectes, una reacció endarrerida dels proveïdors impulsa la volatilitat.\nEl famós problema del bar El Farol plantejat per W. Brian Arthur, que combina les decisions preses amb el pas del temps i la necessitat de definir unes expectatives, dona un resultat també inestable. I, com ha assenyalat Tera Allas, de McKinsey & Company, la dinàmica del sistema es va inventar per enfocar les cadenes de subministrament com a sistemes dinàmics complexos, no lineals.\nPer tant, hi ha molts models mentals per entendre el problema actual del desabastiment. El desafiament més urgent és recuperar l’estabilitat i corregir l’escassetat de productes perquè la població no es trobi amb unes festes sense vacances, ni joguines, ni galls dindi ni gasolina.\nLa màxima prioritat és que els governs disposin de millors dades i d’una millor intel·ligència empresarial. Després de 30 anys de globalització, és sorprenent que la informació sobre els fluxos de productes a les cadenes de subministrament mundials sigui tan poc detallada i gairebé inaccessible per al públic. Els ministeris han de reinstaurar el coneixement de la indústria a partir de l’enginyeria, un tipus de coneixement que era més habitual quan la política industrial es considerava una funció clau dels governs.\nA curt termini, però, els mercats descentralitzats i els senyals de preu són el problema, no la solució. Els governs hauran d’intervenir –mitjançant el desplegament de l’exèrcit per conduir camions cisterna o les subvencions a la producció– per mitigar part del desabastiment.\nQuan baixi la preocupació per l’oferta immediata, les empreses i els responsables polítics s’hauran de plantejar quin tipus d’assegurança o marge de flexibilitat han d’incorporar, a llarg termini, al sistema productiu. De la mateixa manera que els bancs van haver d’augmentar les seves reserves de capital després del 2008, potser ara haurem de renunciar a la producció “just a temps” i redefinir la productivitat a partir dels riscos de la cadena de subministrament.\nCopyright Project Syndicate\nDiane Coyle és catedràtica de polítiques públiques a la Universitat de Cambridge\n","author":"Diane Coyle","date":1634594400000,"title":"Opinió La gran massacre dels mercats"},{"href":"https://www.ara.cat/opinio/letal-egoisme-dels-negacionistes_129_4228610.html","hash":"7bd2b3d1","content":"\nIgnasi Aragay\n01/01/2022\nEl letal egoisme dels negacionistes\n3 min\nLa concentració dels negacionistes, a la plaça de Trafalgar, a Londres\nAcn\nSom al segon hivern pandèmic del segle XXI de l’era capitalista. Segueix morint gent que no s’ha vacunat; si ho haguessin fet, la majoria s’haurien salvat. Les falses creences són letals. La desconfiança en els poders, juntament amb l’allau contemporani d’informació desinformadora, ha creat el monstre del negacionisme conspiranoic: milions de persones neguen el saber científic i creuen ingènuament que ells se salvaran. Alguns potser són autoimmunes i se’n sortiran, molts altres no. Tots ells són víctimes d’un ressort psicològic prou conegut consistent a creure’s víctima de complots ocults. El resultat és que aquest victimisme universal està provocant moltes víctimes innecessàries. Quan la realitat et supera, quan no s’ajusta a les teves previsions, quan no entens què passa, quan tot és un desastre, són molts els que tiren pel dret i busquen explicacions fàcils, maniquees i màgiques, enemics identificables i malignes: les farmacèutiques! En termes polítics, se’n diu populisme; en termes pandèmics, negacionisme. Són dues cares d’una mateixa moneda. Són un autèntic càncer social i ideològic.\nEsclar que les farmacèutiques fan negoci, però això no fa menys efectives les vacunes ni resta mèrit a l’esforç mancomunat dels científics i la indústria. El sistema econòmic global mercantilista, que com fa notar Thomas Piketty ha anat afeblint la idea d’un estat social a partir de la desregulació financera iniciada als anys 80 del segle XX, fa que tot esdevingui negoci, i tanmateix la ciència i la tecnologia continuen avançant i la seva aplicació suposa guanys reals per a la salut. El problema no són les vacunes, sinó el fet que no arribin als països que no se les poden pagar i que això impedeixi aconseguir la immunització global davant el covid. El problema és polític i econòmic, no mèdic i científic.\nEls negacionistes, doncs, s’equivoquen d’enemic: no hi ha un malvat de laboratori que, en conxorxa amb polítics poderosos sense ànima, treballa per fer-se ric a costa de la nostra salut. El que hi ha és un estol d’esforçats i altament qualificats recercadors que s’esforcen per vèncer el covid, unes empreses que produeixen a correcuita les seves troballes (i fan diners, sí), uns governs de països rics que les fan arribar als seus ciutadans a través d’uns professionals de la medicina estressats... i després hi ha un gruix de la població mundial de països sense recursos que queda al marge d’aquest procés de vacunació complex i exitós, cosa que fa que el virus vagi mutant, viatjant i matant. Sobretot matant negacionistes, però no només a ells: també a persones vulnerables (per edat o per salut) i a habitants dels països desatesos per la vacuna.\nNo entendre això és no entendre res. És viure en un món de fantasia de terror. És crear falsos monstres per no voler veure els mostres de debò, és a dir, les injustícies i desigualtats, els autèntics corcs que corrompen el món. I és creure que tots solets, situant-se al marge del progrés científic, podran escapar-se d’una pandèmia mundial. Ja es veu que això no té cap sentit. Com és que els negacionistes no ho veuen?\nI tampoc no s’hi val a reclamar llibertat (d’equivocar-se), perquè la seva tossuderia ens perjudica a tots: si només anés en contra seva, rai!, però posen en perill el conjunt de la humanitat. La seva suposada llibertat no és sinó irresponsabilitat insolidària i desinformada. No tenen dret a provocar víctimes innocents. Si volen lluitar per un món més just, lliure, natural i segur, que ho facin sense posar en risc els seus congèneres, segur que llavors trobaran simpaties i sinergies per fer transparents els guanys de les farmacèutiques, per fer respectar la natura, per aprofundir la democràcia, per regular els mercats, per fer avançar la igualtat. Ara mateix, però, el seu suposat heroisme en realitat és un maldestre i letal egoisme.\n","author":"Ignasi Aragay","date":1640991600000,"title":"El letal egoisme dels negacionistes"},{"href":"https://www.ara.cat/opinio/visio-europea-covid-albert-carreras_129_4231730.html","hash":"7c401a84","content":"\nAlbert Carreras\nFa 6 min\nUna visió europea del covid\n3 min\nUna visió europea del covid.\nGetty\nLa publicació del Baròmetre regional i local 2021 per part del Comitè Europeu de les Regions ha posat a disposició del públic una bona quantitat d’informació a escala regional que permet començar a entendre per què hi ha hagut tantes diferències, en l’impacte del covid, entre territoris dintre de l’espai, relativament homogeni, de la Unió Europea. Que el tema ens importa ens ho recorda el fet que no tenim una bona explicació de les diferències i les semblances entre les polítiques i els resultats a Catalunya i a Madrid, o entre l’estat espanyol i els altres estats europeus més comparables.\nLa publicació mencionada ja incorpora una visió estadísticament sòlida del covid-19 mercès al recurs generalitzat de les sobremortalitats (respecte a la mitjana de 2016-2019), que ja es poden comparar per a les tres primeres grans onades europees (març-abril 2020, octubre-desembre 2020 i gener-febrer 2021), i amb un tractament més sistemàtic per al conjunt de l’any 2020. Aquest diari recollia just abans de Nadal un resultat impactant de l’estudi: que Madrid encapçalava el rànquing de regions europees amb més sobremortalitat el 2020 i que quatre comunitats de l’Estat estaven entre les deu primeres a Europa. Catalunya constava com a quarta de l’Estat i vuitena de la UE. Certament, la proporció de sobremortalitat de Madrid era més alta que la de Catalunya (44 % contra 27 %), però tampoc és que els resultats catalans fossin bons.  \nSembla que les polítiques adoptades no han estat tan negatives com alguns diuen ni tan positives com d'altres afirmen\nL’estudi apunta la importància de diversos factors, com ara la dimensió i densitat demogràfiques (més mortalitat a les àrees urbanes que a les rurals), la qualitat de l’aire (un altre impacte negatiu de les conurbacions metropolitanes), la proporció de població de més edat (més mortalitat en poblacions més envellides) i la proporció de gent gran vivint en residències, on la primera onada de la pandèmia va ser devastadora. Destaca que les tres comunitats espanyoles amb més mortalitat coincideixen amb les tres que tenien una proporció més alta de persones vivint en residències: Castella-la Manxa, Castella i Lleó i Madrid. Aquesta dada suggereix que l’impacte del covid a Madrid es va traslladar a les comunitats autònomes veïnes i informa que totes disposaven d’una proporció de llits de residències per a gent gran ben superior a la de la resta de comunitats autònomes. \nTé un tractament especial la qualitat de la infraestructura sanitària. L’estudi documenta l’excepcionalitat alemanya, mesurada en nombre de places a les UCI per 100.000 habitants. Curiosament, Alemanya només està superada per Bulgària. Després d’Alemanya, l’estat amb més proporció de llits d’UCI és Espanya, especialment Astúries, Castella i Lleó, Galícia, les Illes Balears i Múrcia, però totes les altres comunitats estan prou ben classificades.\nMadrid encapçala el rànquing de regions europees amb més sobremortalitat del 2020\nLa barreja de bones i males notícies continua amb els impactes diferencials de les diverses onades. Mentre que Espanya i Itàlia van ser els països més afectats per la primera onada –març i abril de 2020–, la seva sobremortalitat va ser relativament baixa en les onades posteriors, cosa que va permetre esquivar els pitjors efectes de la més mortífera, que, a escala de la Unió Europea, no va ser la primera sinó la de la tardor del 2021.\nFocalitzant en el cas de l’estat espanyol, disposem de les dades de l’evolució dels PIB de les comunitats autònomes durant el mateix any 2020. Destaquen, per la duresa de la caiguda, les Illes Balears i les Canàries. Les segueixen, a força distància, Madrid, Catalunya i el País Basc, totes tres molt semblants i una mica pitjors que la mitjana espanyola (-10,3%). La sensibilitat econòmica al covid de les comunitats més turístiques és indiscutible, però també ho és que les comunitats amb més volum i densitat d’activitat econòmica van quedar totes molt afectades, fossin turístiques o no.\nQuines lliçons en podem treure? En primer lloc, que les interpretacions simplistes són perilloses. Les fronteres i les polítiques pesen, però no sabem ben bé com. En segon lloc, que hi ha molt soroll comunicatiu. El gravíssim impacte de la primera onada ens ha deixat una impressió de fracàs, accentuada per la polarització política, però sembla que les polítiques adoptades a diversos nivells de govern (Comissió Europea, Estat i Generalitat) no han estat tan negatives com alguns diuen ni tan positives com d'altres afirmen. Calen balanços més afinats i anàlisis més profundes, que donaran molta feina als especialistes. Mentrestant, una mica d’optimisme pot ser molt convenient per encarar l’any que comença: la gestió sanitària ha estat i és millor del que es diu.\nAlbert Carreras és director d'ESCI - Universitat Pompeu Fabra\n","title":"Una visió europea del covid","author":"","date":1641405518120},{"href":"https://www.ara.cat/opinio/pressupostos-menys-partidisme-mes-politica_129_4188958.html","hash":"7e77822b","content":"\nGemma Ubasart\n20/11/2021\nPressupostos: menys partidisme i més política\n3 min\nS’acaba l’any i el marcador comença el compte enrere. En els plens dels ajuntaments, el Parlament de Catalunya o el Congrés de Diputats s’aviva la deliberació sobre els pressupostos. L’executiu elabora un projecte que després haurà de ser negociat amb els grups que conformen les càmeres legislatives. El primer repte a superar, doncs, és l’inici de la tramitació: que els electes que presenten esmenes a la totalitat siguin menys de la meitat. En aquest punt de partida es troba la Generalitat de Catalunya comandada per ERC i JxCat, i s’hi ha trobat el govern de l’Estat conformat pel PSOE i Unides Podem. Un cop superat aquest tràmit s’inicia el procés negociador que acabarà definint la llei pressupostària a aprovar: entrada i sortida de partides, quantificació d’aquestes, normes d’acompanyament, etc. La tècnica sol ser incremental: es parteix dels pressupostos anteriors i en funció d’això es va treballant. En aquest sentit, convé recordar que les forces polítiques sempre tenen l’opció de donar o no llum verda al final del procés.\nDes d’un punt de vista normatiu, en un entorn democràtic semblaria que l’opció de l’esmena a la totalitat hauria de ser un recurs d’última instància, quan realment el projecte té greus mancances estructurals per a una determinada força política. Tancar, a priori, un possible procés de diàleg i negociació no deixa en gaire bon lloc els ideals de la deliberació i la construcció col·lectiva de projectes de país. D’altra banda, i també des de la lògica de l’“haver de ser”, es presenta com a bastant incomprensible l’acotació de suports a rebre. O en altres paraules, no mostrar una voluntat d’aconseguir el màxim d’adhesions possibles als pressupostos d’una institució. De negociar des d’un inici amb tots els grups de la cambra per poder obtenir el màxim de consens. Es tracta d’una de les normes més importants de l’any, on es dibuixen les prioritats en termes de polítiques públiques i, en definitiva, de model de país a construir.\nEvidentment sabem el perquè dels jocs partidistes que estem veient aquests dies. En la conjuntura del ser podem trobar la clau de molts dels moviments. A Catalunya la discussió pressupostària amaga una disputa per la reconfiguració del mode de governabilitat i del paper de cadascun dels partits després del període del Procés. És ben present la tensió entre una lògica continuista respecte al passat (govern conformat per ERC i JxCat amb suport extern de la CUP) o inaugurar noves configuracions de futur, que poden operar en diferents direccions (govern de la Diputació de Barcelona, govern de ruptura, govern de progrés, govern de concertació catalanista...). A Espanya, amb un govern sorgit d’una triangulació de forces entre el PSOE, liles i forces plurinacionals, la disputa entre els vèrtexs és permanent en qualsevol actuació governamental i legislativa rellevant. La correlació de forces es troba en construcció i disputa.\nDit això, i comprenent el context en què ens trobem, se’m presenta recurrentment el dubte de què passaria si les diverses forces polítiques que assumeixen responsabilitats governamentals, ja sigui a Catalunya o a Espanya, es comportessin amb una mirada menys tàctica i més estratègica. Si obrissin al màxim el camp d’actuació, si possibilitessin explorar marges de millora en la qüestió objecte de debat (els pressupostos, en el cas que ens ocupa). Si actuessin amb menys partidisme i més politització, en el sentit d’aprofundir en projectes sectorials i de país. Estem en un procés de reconstrucció postcovid, amb uns comptes públics expansius que haurien de servir per reinventar la nostra realitat productiva, econòmica i social. Ens situem en un marc de fortes transformacions i d’enormes reptes per a l’estat del benestar i les formes d’organització administrativa, política i territorial. Necessitem una pluralitat de mirades, un gruix d’intel·ligències i denses malles d’acció política i comunitària. Qualsevol palanca per poder-les desplegar hauria de ser aprofitada.\nS’han acabat els temps dels governs monocolor, però també dels governs conformats per forces polítiques que sumen majoria absoluta. Això ens pot fer anar cap a una política de debilitat, petita, del qui dia passa any empeny, dels càlculs i soroll partidista. O al contrari, pot servir per enriquir i fer créixer la conversa pública, dotar de qualitat la pràctica en l’esfera política. En un món de governança multinivell, interdependències i complexitats, potser la ciutadania premia els canvis en la forma de fer. Provin-ho.\n","author":"Gemma Ubasart","date":1637362800000,"title":"Pressupostos: menys partidisme i més política"},{"href":"https://www.ara.cat/opinio/pinca-xarlatans-sebastia-alzamora_129_4231080.html","hash":"7f569f8c","content":"\nSebastià Alzamora\n04/01/2022\nPinça de xarlatans\n2 min\nEl president francès, Emmanuel Macron, es troba en una situació complicada a causa del debat sobre el passaport sanitari, que el seu govern voldria convertir en passaport de vacunació per accedir a restaurants o transports, i també per assistir a actes públics: s'ha trobat amb una aliança inesperada de les forces de l'oposició, en què han anat a confluir la dreta d'Els Republicans (el partit de Sarkozy), l'extrema dreta de Reagrupament Nacional (abans Front Nacional, el partit de Marine Le Pen) i l'esquerra radical de França Insubmisa (el partit de Jean-Luc Mélenchon). En escriure aquest article el debat està a l'espera de ser reprès, dimarts al vespre, a l'Assemblea Nacional, però dilluns la proposta de Macron havia topat amb un no entonat per diverses veus desafinades. Per descomptat que, en el cas de França, s'ha de tenir en compte el context preelectoral. Tanmateix, i encara que ens trobem ideològicament ben lluny de la idea de centre que representa Macron (el centre, tan desitjat sempre en política, en realitat no existeix), crida l'atenció això que podríem denominar l'aliança dels extrems, o alguna cosa per l'estil.\nA la memorable pel·lícula dels germans Coen Cremeu-ho després de llegir-ho (Burn after reading, de 2008) trobaven una altra manera de referir-s'hi: “L'aliança mundial dels caps de suro”, en deia el personatge interpretat per John Malkovich. Els debats sobre la pandèmia, i en particular les teories dels negacionistes i dels antivacunes –que sovint coincideixen–, són una bona mostra de com posicionaments ideològics teòricament antagònics entre ells acaben sostenint conjuntament les mateixes tesis. Tesis que solen estar basades en tergiversacions, mitges veritats, mentides senceres i raonaments aberrants que sovint pretenen fer passar per científics o bé per veritats ocultes: allò que, com solen dir ells mateixos, els poders establerts no volen que sapiguem. \nÉs cert i sabut que el poder menteix, i que són imprescindibles els discursos i les accions que posin en evidència aquestes mentides. Però d'aquí a desenvolupar un discurs paral·lel construït sobre sensacions, emocions, percepcions, prejudicis i relats imaginaris (en una paraula, un discurs irracional, absurd) hi va un tros que, en els propers anys, fa l'aspecte d'haver de ser un dels problemes que hagin d'encarar les democràcies europees. En la mesura que als Parlaments s'hi vagin fent habituals les dretes extremes i les esquerres més abocades a les guerres culturals que a les reivindicacions laborals (aquestes esquerres que es diuen a elles mateixes “alternatives”), més freqüent serà aquesta pinça entre suposats extrems que es presenten com a enemics del sistema i que sovint només són enemics del raciocini. Sumem-hi la presència als mitjans i a les xarxes dels seus propagandistes, sempre extremadament actius, i la cerimònia de la confusió està servida. Amb la finalitat d'arribar al poder que diuen que combaten i naturalment no per al bé comú. Som en una època de xarlatans, i els xarlatans són sempre mala companyia.\nSebastià Alzamora és escriptor\n","author":"Sebastià Alzamora","date":1641250800000,"title":"Pinça de xarlatans"},{"href":"https://www.ara.cat/opinio/trans-teva-feina_129_4085632.html","hash":"81044167","content":"\nJudith Juanhuix\n14/08/2021\nUna trans a la teva feina\n3 min\nPer sobre de les ideologies, les banderes i l’èpica de l’abolició del gènere que branden les defensores de les essències, s’alça tossut el fet que les persones trans*, i en especial les dones, som un dels col·lectius més discriminats d’aquesta nostra societat. Del preu d’existir, que inclou tuteles mèdiques i socials, violències i discriminacions, en destaca la discriminació laboral, tan horrible que és anomenada apartheid laboral per moltes que la coneixen.\nContra aquesta exclusió de les persones trans, la Generalitat ha trencat per fi un silenci que eixordava i ha anunciat una nova línia específica del SOC dotada amb 4 milions d’euros. Es finançaran contractes laborals d’un any a entitats sense ànim de lucre (ESAL) i inclourà formació i acompanyament per a la inclusió laboral. Gran notícia! Bé, sembla que la creació del departament d’Igualtat i Feminismes està donant fruits. Se segueixen així els passos dels programes TransOcupació -el pioner- i TransRassa dels ajuntaments de Barcelona i Terrassa, o la iniciativa TransLaboral a Sabadell. Aquest cop, però, s’inclou el punt clau que mancava: les ajudes directes.\nSí, ajudes directes contra la discriminació, perquè les formacions i cursos no són suficients. De què serveix un currículum brillant si l’exclusió és pel que som i no pel que valem? De què serveixen tres pàgines de formacions i experiència si no passem de la foto o del nom? La convocatòria, encara no publicada, ha d’oferir condicions d’acord amb la discriminació que patim i evitar així les excuses: és tan gran la diversitat de les persones trans que no hi ha sector d’aquestes entitats que no pugui contractar-nos.\nPerò no n’hi ha prou amb aquest tardà però bon començament per eliminar la discriminació laboral de les persones trans. Més enllà d’aquest pla d’ocupació cal que els negocis i empreses prenguin consciència de l’aportació que, de manera general, podem fer les persones trans. A aquests ocupadors em dirigeixo. Mireu, les sis habilitats transversals que es valoraven més el 2015 per a les feines del 2020 en l’informe del Fòrum Econòmic Mundial eren: solució de problemes complexos; pensament crític; creativitat; gestió de persones; coordinació amb altres, i intel·ligència emocional. Malgrat pandèmies biològiques i climàtiques, la previsió d’habilitats més valorades per al 2025 de l’informe del 2020 és similar: pensament analític i innovació; estratègies i aprenentatge actius; solució de problemes complexos; pensament crític; creativitat, originalitat i anàlisi, i lideratge i influència social.\nSenyores de recursos humans i propietaris de negocis: no hi ha ni una d’aquestes habilitats que una persona trans no hagi pogut entrenar duríssimament en el procés que la fa diferent, un canvi de gènere. Paradoxalment, l’estigma que ens discrimina laboralment pot ser un actiu de primer ordre per a vostès.\nPosaré d’exemple una anècdota personal. Just després de dir a la feina que soc trans i dona, la companya de feina em vol explicar el seu secret: es farà una fecundació in vitro. Ha decidit ser mare soltera. Ens expliquem al voltant del cafè les nostres pors i esperances i ens sentim millor quan tornem a la feina. I ella no serà l’única, no seran poques les converses que aniran més enllà dels temes estrictament laborals. ¿Algú dubta que, amb aquesta xarxa, l’equip també s’engranarà millor en temes professionals?\nHi ha més exemples que parlen de resiliència d’equip, de flexibilitat o d’adaptació a noves dianes de mercat. Però la diversitat, paraula de doble tall, no és percebuda com un actiu per les empreses, com es veu de manera flagrant amb les dones trans migrants o racialitzades, exemple brutal d’habilitats i resiliència excel·lents que són desaprofitades per culpa de prejudicis que vulneren drets humans.\nNo som on caldria, però els plans com l’anunciat ens permetran arrencar cap a un canvi profund, que vindrà de la valoració correcta de les habilitats adquirides gràcies als processos vitals i de meritar els perfils segons els beneficis reals per a les empreses. En definitiva, cal eliminar el supremacisme del cànon i, en el fons, el sexisme i el masclisme en els processos de selecció. En aquest sentit és molt adequat que la nova línia per a persones trans es convoqui amb una altra, dotada amb 21 milions, per a dones que han patit violència masclista. Al capdavall patim el mateix mal.\nEn resum, no cal apel·lar als drets humans o al codi de bones pràctiques per contractar persones trans. Això, com el wifi en una empresa, és tan necessari com trivial: es pressuposa. Hem d’anar més lluny i valorar les persones trans, i dones trans en particular, no només pels seus coneixements. Valorem el pòsit de vivència i superació que farà genuïnament millor la vostra empresa o negoci en aquest mitjan segle XXI que, líquid com una persona trans, ja és aquí.\n","author":"Judith Juanhuix","date":1628892000000,"title":"Opinió Una trans a la teva feina"},{"href":"https://www.ara.cat/opinio/instruccions-nit-reis-antoni-bassas_129_4231771.html","hash":"814fbbf6","content":"\nAntoni Bassas\nFa 0 min\nInstruccions per a la nit de Reis\n2 min\nJust al costat de les sabates que posàvem al balcó, els meus pares ens feien deixar un bol d’aigua per als camells dels Reis i unes copetes de conyac per a Ses Majestats. La carta que havíem escrit amb les nostres peticions, a casa no la donaven per bona si no començava amb un \"Moltes gràcies per tot el que em vau portar l’any passat\", inclosa alguna referència al molt que havíem jugat amb aquell regal, i havia d’acabar amb alguna frase del tipus \"Però tot el que Ses Majestats vulguin serà ben rebut\". Les sabates havien d’estar ben llustrades, perquè no era qüestió de donar mala imatge davant aquells senyors que havíem vist passar a la cavalcada, agafats als barrots de les finestres de l’edifici de La Caixa, a la Via Laietana.\nL’endemà al matí, a les sabates, hi havia caixes de cigarretes i monedes de xocolata. I enmig de l’esvalotament general, un s’imaginava els Reis bevent-se el conyac de totes les cases, però sabia que no els faria mal perquè per això eren mags.\nHo recordo prou bé perquè me n’hagi quedat el perfum de la intenció que hi havia al darrere d’aquella organització familiar. L’aigua per als camells es comenta sola, i les copes de conyac, també: era l’època que encara berenàvem pa amb vi i sucre, i per Nadal ens posaven copa de xampany a taula. Però, sobretot, una carta als Reis no podia ser una simple llista com el que dona ordres, calia tenir memòria i ser agraït, i quan algú et regalava alguna cosa, calia donar valor al seu gest abans que a la teva satisfacció. I calia ser polit, esclar, que encara faltaven molts anys perquè els texans estripats fossin normals.\nAntoni Bassas és periodista\n","title":"Instruccions per a la nit de Reis","author":"","date":1641405518154},{"href":"https://www.ara.cat/opinio/immersio-game-over-temps-germa-bel_129_4199905.html","hash":"81ee022f","content":"\nGermà Bel\n01/12/2021\nImmersió: 'game over', fa temps\n4 min\nL'escultura 'Neptú i Glauc', de Bernini, baixa del pedestal a la Royal Academy, a Londres el 1937.\nGetty\nFa una setmana el Tribunal Suprem rebutjà el recurs del Govern contra la decisió del TSJC que obliga a impartir 25% de classes en castellà a les escoles, si més no. Com manen els cànons, el govern va desplaçar als centres la reacció a la providència (tant, que ha hagut d’emfatitzar que no ho farà). I hem estat convocats a la manifestació de rigor per defensar que la immersió “no es toca”.\n¿Segur que la immersió “no s’ha de tocar”? ¿No és aquesta una reacció de pinyó fix, d’aquelles que reconforten l’ànima sense efectes reals? La immersió ja fa temps que és un rei nu. I qui ho ha vingut a dir ha estat una molt estesa reacció ­–no oficial­– a la decisió del TS: d’acord, agafem-li la paraula al Suprem, i que es facin el 25% de classes en castellà... i prou. Perquè això augmentaria molt les hores de classe en català!\nNecessitem una conversa honesta, lliure de tabús, per pensar què cal revisar perquè l’objectiu (extensió real i funcional del català) es compleixi\nMolts havíem sentit de primera mà que en molts centres es fan en català les hores de català, i prou. De vegades, ni això. Les recents dades demoscòpiques basades en mostres àmplies ens han mostrat que el que ens deien no era excepcional, sinó freqüent. El resultat, dur de llegir o sentir: hi ha famílies i xiquets que desitgen immersió en català (en català) a certes zones del país, i no poden tenir-la, puix no en tenen oferta real a l’entorn.\nEns ensenyà Albert Hirschman que no hi ha polítiques que siguin òptimes per sempre. La immersió fou un èxit; va estendre i generalitzar a futur el coneixement funcional del català. Però fa temps que ja no ho fa bé. Cal, per tant, revisar la política. En quina direcció? Primer avaluem: per què va triomfar la immersió però ha deixat de fer-ho? Crec que la immersió va funcionar perquè responia a una demanda molt estesa entre els destinataris. Es va iniciar per impuls particular de famílies castellanoparlants.\nÉs necessari entendre que l’ensenyament és un servei públic caracteritzat per la \"coproducció\": la participació de famílies i estudiants és imprescindible per assolir els objectius de l’ensenyament (i no només l'\"educació\"). I l’adhesió a la immersió s’ha debilitat molt, tant entre famílies i estudiants, com entre professionals, per motius l’anàlisi del quals demanaria més espai del disponible avui. Per això el departament no pot (a part de no voler) prendre mesures disciplinàries contra tants professors que fan classe en castellà contra la política educativa legislada i els plans oficials dels centres. I és per això que el Govern desplaça la reacció als centres. Sabent que no passarà res.\nCal recuperar la coproducció dels usuaris en la immersió perquè funcioni millor. I faríem bé de preguntar-nos si això –en l’actual marc constitucional– no exigeix un sistema similar al del País Basc. Allí l’administració ofereix escolarització en basc (amb assignatura de castellà) i escolarització en castellà (amb assignatura de basc), i modalitats mixtes que en el nostre cas poden ser supèrflues, puix català i castellà són llengües llatines. Les famílies trien quina escolarització prefereixen per als seus fills.\n\"No tocar la immersió\" és la millor recepta perquè continuï la seua degradació real\nLa qüestió és complexa i comporta molts més detalls dels que es poden tractar en una columna. Tanmateix, crec que se’n poden destacar un parell, si més no. Primer: la comparació de resultats potencials d’aquest sistema no es pot fer amb resultats ideals del sistema d’immersió, sinó amb els resultats reals. Més en concret: moltes famílies avui no poden tenir immersió en català, perquè no tenen realment aquesta oferta al seu entorn. I amb el sistema d’oferta dual sí que la tindrien, puix l’adhesió expressa de les famílies a aquesta oferta garantiria el millor funcionament de la coproducció en el sistema.\nSegon: no em sembla (cal recordar aquí que no en soc expert) que l’oferta dual sigui prohibida per l’Estatut. L’article 35.3 diu: “Els alumnes tenen dret a no ésser separats en centres ni en grups classe diferents per raó de llur llengua habitual”. Infringir aquest precepte exigiria censar els xiquets per \"llengua habitual\" i assignar-los educativament en funció d’aquesta. Fort, no? Però és que l’elecció d’escolarització és el contrari a separació per llengua habitual. Primer, per l’acció: l’elecció. Segon, per resultats: en triar, molts pares diferencien entre llengua habitual i llengua d’escolarització del fill. Les experiències del País Basc (i de les Balears, transitòria amb Bauzà), ho han posat clar per via de fets. Però, a més, és que la separació es dona ara, a nivell espacial.\nEn política pública hi ha objectius de primer nivell, però no hi ha cap instrument sagrat. Tampoc la immersió. Sabem que ja no funciona com funcionava. Necessitem una conversa honesta, lliure de tabús, per pensar què cal revisar perquè l’objectiu (extensió real i funcional del català) es compleixi. Arribats al punt en què ens trobem, em sembla molt improbable sense millorar l’adhesió expressa de famílies i estudiants (i professionals). Ara bé, una cosa és segura: “No tocar la immersió” és la millor recepta perquè continuï la seua degradació real. Puix, encara que el model d’immersió sigui \"ideal\", les condicions actuals no són les \"ideals\" per aplicar-lo.\nGermà Bel és economista\n","author":"Germà Bel","date":1638313200000,"title":"Opinió Immersió: 'game over', fa temps"},{"href":"https://www.ara.cat/opinio/ray-dagg-jordi-cabre_129_4229995.html","hash":"840be7e7","content":"\nJordi Cabré\n03/01/2022\nRay Dagg\n3 min\nCaptura del documental 'Get back' en què es mostra el moment en què la policia irromp al concert dels Beatles.\nDISNEY +\nA aquestes alçades qualsevol persona de bé ja s’ha empassat les vuit hores del documental Get back observant els gestos, rient les bromes, encomanant-se dels badalls i quasi respirant el fum dels pitis dels Beatles mentre assajaven un gran espectacle musical-televisiu l’any 69. L’últim cop que actuarien junts seria al terrat de la discogràfica Apple, el 30 de gener. Ja saben: Lennon i Harrison amb antianimalistes abrics de pells, Ringo amb un impermeable vermell d’inadaptat social, Paul amb l’elegància com a únic remei contra el fred, Billy Preston fent de cinquè en discòrdia. I un petit detall: no van demanar autorització municipal. Per tant, les queixes dels veïns més aixafaguitarres van fer intervenir dos bobbies, que al llargmetratge protagonitzen una pulcra intervenció policial al vestíbul de l’edifici. Si no els sap greu, begging your pardon, si fos possible, només demanem que abaixin el volum, etcètera. El portaveu dels agents de l’ordre, de només 19 anys i amb aquella absurda corretja de casc travessant-li la barbeta, complia amb el seu deure. Amenaçar amb arrestar la banda era un excés, però va funcionar. Ell era l’autoritat legal i va aconseguir tancar el concert al cap de 45 minuts de desobediència. Cinquanta-dos anys més tard, ningú no recorda el seu nom. Tothom, en canvi, recorda l’últim concert dels Beatles.\nComparteixo espais de reflexió, articulisme i tertúlies amb diversos perfils Ray Dagg. El seu argument és indiscutible: si no es compleixen les lleis i les sentències, no hi ha forma de conviure. Evidentment podem debatre sobre la proporcionalitat, i que si Trapero o que si els piolins o que si la Brimo, però la reflexió sempre ha estat molt més de fons: el compliment de la llei o el dret a la desobediència. No puc negar la major, ni jo ni ningú: complir les lleis i les sentències és un codi mínim de convivència. Però tampoc no podem negar la menor, i és que durant 45 minuts el policia no va gosar aturar el concert i que encara menys no va poder aturar la història. Cadascú escull quin paper vol fer en un conflicte. Com que no ens accepten exemples com el de Rosa Parks, perquè ho troben massa dramàtic i perquè representa que vivim en una democràcia exemplar (etcètera etcètera), és tan fàcil com fixar-nos en la desobediència d’una simple ordenança municipal. Tenia raó Ray Dagg? Tenia tota la raó, com la té un jutge imparcial, com la té la Comissió Europea dient que les Constitucions s’han de respectar (també l’europea, per cert). El problema és precisament aquest: que només tenen raó. \nDurant 45 minuts el policia no va gosar aturar el concert i, encara menys, no va poder aturar la història. Cadascú escull quin paper vol fer en un conflicte\nCadascú, com deia, escull el seu rol en un conflicte. Sempre s’acabarà produint aquell silenci tens del hall de l’edifici: són els mateixos 45 minuts que van romandre els votants de l’1-O de l’Institut Ramon Llull davant dels agents de policia. 45 minuts de “I ara què?” que esdevenen físics, incòmodes, inevitables, història en directe. Mentre les urnes s’omplien, mentre la gent hi era –és a dir, mentre els Beatles feien el concert– tant se valien dos agents com tres mil perquè ja no importava tenir raó sinó decantar la balança. Quin és el problema? El problema és que la balança només es decanta si hi ha un concert dels Beatles: és a dir, si és un bon concert. Si afinen. Si els veïns escolten i els vianants s’aturen. Quan la música és bona, la legitimitat per tocar al terrat no ve de la llei sinó d’una cosa superior que acabarà marcant la norma. En canvi, la balança torna a caure a favor de policies i jutges quan es deixa d’afinar. Si qui es posa a bramar és Yoko Ono no només la desobediència esdevé molesta i vulgar, sinó que fins i tot jo trucaria a les forces de l’ordre. M’explico, oi?\nCadascú escull el seu rol i, en aquell moment, l’independentisme era infinitament millor que la grisor constitucionalista. Avui, però, les actuals carreres en solitari fan pena. Som una olla de grills insuportable i ineficaç que només sembla voler cridar l’atenció o impostar vells èxits. Si bé agafar-se només a la llei i l’ordre és una postura trista que normalment domina el present però mai el futur, desafinar és encara més indefensable. El franquisme va prohibir diverses cançons a Llach, però ell va guanyar Franco a través del nivell i del talent. Ara, quan ha tornat, resulta que Llach encara afina. Contra què? Contra l’ofec autoritari, sí, però cada cop més contra nosaltres mateixos. O toquem bé, o aturem el concert immediatament. Perquè si ens hem de limitar a acatar lleis, francament, ho fa molt millor Ray Dagg.\nJordi Cabré és periodista i escriptor\n","author":"Jordi Cabré","date":1641164400000,"title":"Ray Dagg"},{"href":"https://www.ara.cat/opinio/venen-nazis_129_4129776.html","hash":"8578c230","content":"\nNuria Alabao\n26/09/2021\nQue venen els nazis!\n3 min\nQue venen els nazis!\nGETTY\nLeer en castellano\nD’un temps ençà, la política a l’estat espanyol torna a semblar una impostura. L’interès dels ciutadans per la política sembla que es replegui. Es palpa als mitjans i també al carrer. Apagades les brases de les promeses del cicle anterior el bipartidisme ha mort, però la seva alternativa en forma de dues esquerres i dues dretes -ara que Ciutadans es dilueix- no es mou gaire dels marcs tradicionals pre 15-M. L’única cosa que l’agita sembla ser l’amenaça feixista.\nEncara que amb molts interrogants, el primer govern de coalició després de la Transició va generar algunes esperances. Si més no, va semblar que prolongava l’atenció sobre la vida política després de la moció de censura, les successives eleccions i les complicacions en la formació de govern. Poc temps després, l’excepcionalitat de la pandèmia va generar una nova pujada d’atenció. Durant l’últim any i mig i fins fa poc el debat sobre quines eren les millors mesures per fer-hi front va estimular la discussió pública. Però avui, un cop passats els moments més complicats, ha arribat la calma absoluta. La política sembla avorrir. Tot transcorre per les vies esperables. Les crítiques de la dreta al govern i les picabaralles dins l’executiu segueixen un guió previsible. Fora de Catalunya ni tan sols la taula de negociació sembla preocupar gaire més enllà dels mateixos actors implicats, malgrat els esforços de les dretes, que la presenten com les set plagues d’Egipte.\nLes recents agressions homòfobes -una de molt real i una altra la denúncia de la qual va ser retirada- han servit per omplir portades aquests dies. D’atacs d’aquest tipus fa temps que n’hi ha. De fet, els que pateixen les persones trans, sobretot dones, són molt habituals i gairebé mai ocupen les notícies. Però la majoria són pobres, moltes es dediquen a la feina sexual, ningú s’identifica amb elles. Així que sí, Vox té una mica de raó quan diu que s’han utilitzat políticament aquestes agressions. Hi ha una aposta del govern per posar en primer pla l’amenaça feixista, per culpar-los de tot per presentar-se com a alternativa a un possible govern on hi hagi la ultradreta. La desaparició progressiva de Ciutadans està fent créixer les expectatives del PP de guanyar les pròximes eleccions, però també els fa dependre de Vox per formar govern. Per això Sánchez apunta aquí: invisibilitza el PP i en el mateix moviment el demonitza com el que pactarà amb els ultres.\nQuan la política institucional no aconsegueix mobilitzar interès per si sola, el marc antifeixista és l’únic que sembla mantenir les xarxes i les imaginacions polítiques actives. Però ve amb peatge: el d’atorgar constantment protagonisme a la ultradreta. Ja sabem que Vox sap utilitzar molt bé la centralitat que se li atorga com a causa de tots els mals, també de l’homofòbia. Aquest partit es fa gran en les guerres culturals, és el seu terreny favorit. Els serveix per mantenir les seves bases actives. Així que qualsevol espai mediàtic que se’ls concedeixi saben aprofitar-lo. El que ha passat aquests dies els ha servit per experimentar amb un discurs homonacionalista per al qual les agressions homòfobes -i a dones- i fins i tot la inseguretat són culpa de la immigració. Massa minuts de televisió se li han regalat a Abascal aquests dies perquè escampi les seves llavors xenòfobes. Per als partits que integren el govern pot ser útil estimular el marc “antifeixista”, però el preu que en paguem tots és la normalització dels discursos d’odi.\nLa posició antifeixista és una posició de reacció. És un senyal de derrota. Quan els partits progressistes no aconsegueixen il·lusionar per si mateixos, quan davant la pujada de la llum es mostren amb poques eines per fer front als interessos de les elèctriques, quan sembla tan difícil aconseguir qualsevol mesura que sembli una conquesta important, potser no els queda gaire més que cridar “Que venen els nazis!”, “O nosaltres o la barbàrie”. Però l’última derrota a Madrid a mans de Díaz Ayuso demostra que invocar la vinguda de l’anticrist no fa guanyar eleccions. Els problemes de fons contnuen. I no són la inseguretat, la dissolució de la nació o la “invasió” d’immigrants, sinó la pobresa energètica, la desocupació, l’explotació laboral i la precarietat o les dificultats d’accés a l’habitatge. Temes dels quals sens dubte li resulta molt més difícil parlar-ne a un govern que va dir que venia a enfrontar-s’hi. Temes que tampoc agraden a l’extrema dreta. Tots hi guanyen.\n","author":"Nuria Alabao","date":1632607200000,"title":"Opinió Que venen els nazis!"},{"href":"https://www.ara.cat/opinio/intel-ligencia-policial-servei-ultradreta_129_4203666.html","hash":"85943e24","content":"\nLaia Serra\n04/12/2021\nIntel·ligència policial al servei de la ultradreta\n4 min\nLeer en castellano\nL’any 2001, en l’operació Dàtil, vinculada als atemptats de l’11-S, Baltasar Garzón va inaugurar l’ús de l’anomenada prova pericial d’intel·ligència policial. Des de l’inici, l’advocacia crítica va qüestionar aquell tipus d’informes, que van començar a usar-se amb el pretext de fer llum sobre les estructures i els mètodes de les organitzacions terroristes investigades, per acabar derivant en informes molt predeterminats sobre l’adscripció ideològica o religiosa dels encausats.\nDe cop, l’ús d’aquell tipus d’informes, sorgits en un context de guerra contra l’enemic terrorista, va ser adoptat per les fiscalies de delictes d’odi, que hi van veure un potencial molt útil: perfilar la ideologia dels autors per blindar el mòbil discriminatori del delicte. El manual del 2015 sobre investigació dels delictes d’odi de la Fiscalia de Catalunya en va recomanar l’ús, i citava l’exemple de l’anàlisi de la simbologia emprada pels grups d’extrema dreta. Aquell mateix any, el protocol del ministeri de l’Interior sobre delictes d’odi també va predicar la utilitat d’analitzar uns “indicadors de polarització” que s’inspiraven en els indicadors suggerits per la Comissió Europea contra el Racisme i la Intolerància (ECRI), que havien estat pensats pels atacs comesos contra col·lectius vulnerabilitzats.\nAquests “indicadors de polarització” van començar a emprar-se en totes les investigacions per delictes d’odi, inclosos els polèmics procediments comesos per discriminació ideològica. El procés català va disparar l’alarma per les estadístiques del ministeri de l’Interior sobre delictes d’odi per ideologia, que ningú acabava de saber sobre quins supòsits es fundaven. El maig del 2019, la circular 17/2019 de la Fiscalia General de l’Estat sobre interpretació dels delictes d’odi aclaria definitivament la qüestió: els delictes d’odi ja no eren una eina per protegir les minories, sinó una eina per combatre la intolerància, i, per tant, qualsevol acte motivat per l’antagonisme ideològic passava a ser un delicte d’odi i, de retruc, els nazis i la gent d’extrema dreta passaven a ser subjectes protegits.\nLa plasmació d’aquella postura interpretativa va coincidir en el temps amb l’entrada de Vox al Congrés de Diputats, cosa que augurava una perillosa deriva, com ha acabat esdevenint. Aquell partit i altres sectors ultraconservadors van saber veure-hi una gran finestra d’oportunitat política i comunicativa, i van començar a perseguir “la foto” de l’esquerra intolerant i violenta. La dinàmica consistia en llançar discursos feridors per, tot seguit, fer acte de presència en barris o espais on sabien que serien mal rebuts, per obtenir un escenari de confrontació que els permetés obtenir imatges de persones reaccionant de manera irascible i hostil. Després s’activava la denúncia i el procés judicial, en què l’objectiu era buscar el precedent jurídic d’un partit d’ultradreta com a víctima d’un delicte d’odi.\nUn dels molts procediments judicials provocats per aquesta calculada dinàmica és el cas del veïnat del Raval, encausat per haver fet escrache a dos parlamentaris de Vox dies després que aquests denigressin els barris multiculturals anomenant-los “estercoleros ”. En aquest cas, la Fiscalia de Delictes d’Odi va demanar a la Brigada d’Informació dels Mossos d’Esquadra que elaborés fitxes individuals de perfilatge polític dels activistes encausats. Per la seva banda, la Brigada d’Informació de la Policia Nacional, per iniciativa pròpia, també va fer un informe sobre “indicadors de polarització”. Hi va sostenir que l’escrache constituïa un delicte d’odi, entre altres raons, per la pròpia percepció de les víctimes, per la presència d’una bandera roja i una de violeta, pel fet que els encausats ja havien assistit a altres protestes contra Vox o pel fet que l’atac hagués estat gratuït.\nAquest cas paradigmàtic imposa diverses reflexions. La primera versa sobre la licitud que els cossos policials estiguin fent informes de perfilatge polític d’activistes d’esquerres, en els quals l’assistència prèvia a protestes contra l’extrema dreta sigui un ítem negatiu, i, en canvi, no es consigni cap aspecte positiu sobre la trajectòria de compromís social d’aquests activistes. La segona passa per alertar del fet que les denúncies per delicte d’odi fetes per actors d’extrema dreta estan provocant que els cossos policials realitzin aquests informes, als quals els denunciants, a través dels seus representants legals, poden tenir accés, fet que exposa la seguretat dels denunciats. La tercera reflexió passa pel perill derivat de l’aplicació acrítica dels esmentats “indicadors de polarització”, que està permetent que les brigades d’intel·ligència dels cossos policials qualifiquin d’atac gratuït un acte de protesta política o interpretin com a indicador de polarització l’exhibició de qualsevol símbol o consigna política.\nLa Fiscalia de Delictes d’Odi, davant les creixents crítiques als seus criteris interpretatius sobre els delictes d’odi, s’ha emparat una vegada i una altra en la seva necessària neutralitat. Malgrat això, la realitat és que els seus criteris estan permetent que s’equipari la violència discriminatòria a la protesta política, que s’encausi reconeguts activistes racialitzats per delicte d’odi contra l’extrema dreta i que es consolidi la pràctica policial del perfilatge polític. En els temps que corren, sembla ser que la neutralitat està jugant perillosament a favor de l’extrema dreta.\nLaia Serra és advocada penalista\n","author":"Laia Serra","date":1638572400000,"title":"Opinió Intel·ligència policial al servei de la ultradreta"},{"href":"https://www.ara.cat/opinio/apocalipsi-dades-patries-josep-ramoneda_129_4230988.html","hash":"85b15096","content":"\nJosep Ramoneda\n04/01/2022\nApocalipsi, dades i pàtries\n3 min\nLeer en castellano\nESCOLTA L'ARTICLE DE JOSEP RAMONEDA: 'Apocalipsi, dades i pàtries'\n1. Tres veus. D’un temps ençà, enmig de l’atordiment general per la pandèmia, s’estan produint mutacions interessants en la lluita ideològica que configuren un escenari a tres veus: l’ecologisme, els fidels tecnòcrates defensors del millor dels mons possibles i la nostàlgia patriòtica.\nLa revolució digital, el capitalisme nihilista del creixement il·limitat i la globalització fan que estiguin en marxa processos de canvi complexos que posen en qüestió els sistemes institucionals establerts (començant per les democràcies liberals) i modifiquen substancialment les relacions de forces al món: entre els poders econòmics i els poders polítics, entre els diferents països i entre els poders globals i locals constructors de veritats i de control social. És la dificultat per trencar tabús i per dir les coses pel seu nom, que evidenciaria que són molts els reis que estan nus, la que alimenta un escenari considerablement entortolligat, en el qual canvien les jerarquies i no sempre la imatge visible es correspon amb el poder real de cadascú. \nA Després de l’apocalipsi, Srecko Horvat explica molt bé com la pandèmia ha sigut ploure sobre mullat. “L’actual devastació del planeta deixa cicatrius profundes no tan sols a la superfície de la terra, sinó també en la subjectivitat humana”. De fet, la crisi sanitària ha donat peu a una estratègia ideològica (l’enyorança del passat és eficaç en temps de mudança) basada en el discurs del retorn a la normalitat, és a dir, la nostàlgia de tot allò que ens ha portat fins aquí. Diu Horvat que ja estem a l’endemà de l’apocalipsi, que “la nostra única opció és una reinvenció radical del món o l’extinció massiva”. Segur que és important advertir sobre el perill que ja es palpa d’una involució autoritària i suïcida de la societat. Però compte perquè el discurs apocalíptic donant la catàstrofe com a inevitable pot afavorir els poders autoritaris en alça. \nDavant d’això pren significació ideològica l’apel·lació a les dades –el nou mite del nostre temps– en l’afany de demostrar amb xifres que anem millor que mai i que, malgrat tot, estem en el millor dels mons possibles. Certament, és un discurs ideològic que busca en la reputació de la ciència –i les dades com a presumpta expressió objectiva de les coses– la seva legitimació. Però potser caldria recordar que la ciència genera coneixement (que no necessàriament vol dir veritat) i que el científic sap millor que ningú que el que avui és vàlid demà potser ja no ho és. És indubtable que en un segle s’ha doblat l’esperança de vida, encara que distribuïda de manera molt irregular, o que es disposa d’una potencialitat tecnològica sense precedents, però això no és cap garantia que es visqui millor, és a dir, amb respecte a les persones (cada cop més a prop de la simple condició de dades), i que progressem en termes de llibertat i benestar, en el sentit ple de la paraula: ciutadans lliures capaços de pensar i decidir per ells mateixos, respectant i sent respectats.\n2. Reacció. Resulta inquietant que, en les democràcies avançades, ara mateix la resposta als canvis en curs està virant de manera alarmant cap a la via més reaccionària, indici d’impotència. Joseph Stiglitz constatava en un article recent “que el Partit Republicà ha venut la seva ànima a Donald Trump abandonant tots els seus compromisos en favor de la democràcia” i “que hi ha pocs límits al que estan disposats a fer per poder guanyar”. Les dretes busquen en el discurs patriòtic l’enquadrament dels ciutadans, com si la malenconia hagués d’excusar la incapacitat de respostes. I les esquerres estan habitades per un patent desconcert ideològic que fa que fluctuïn sobre espais inestables sense arguments per apuntar cap al futur. \nPer celebrar la presidència europea, Macron va fer posar la bandera de la Unió a l’Arc de Triomf de París. Ha durat un dia. “Després del saqueig i l’empaquetat, l’ultratge”, va dir un indignat Zemmour, i Valèrie Pécresse va proclamar: “Presidir Europa, sí; esborrar la identitat francesa, no”. Tancar-se a casa és una forma de claudicació.\nJosep Ramoneda és filòsof\n","author":"Josep Ramoneda","date":1641250800000,"title":"Apocalipsi, dades i pàtries"},{"href":"https://www.ara.cat/opinio/demanar-retirar-estatues-traslladar-despulles_129_2681758.html","hash":"861250d7","content":"\nMarta Segarra\n06/04/2019\nDemanar perdó, retirar estàtues, traslladar despulles\n3 min\nL’estiu passat va esclatar un escàndol en el món cultural francès: la cèlebre companyia Théâtre du Soleil i el director teatral canadenc Robert Lepage van ser acusats d’“apropiació cultural” per l’obra que estaven preparant per estrenar-la al Festival d’Automne de París. Ara que s’han acabat les seves representacions en aquesta ciutat, és hora de fer balanç: ¿tenien raó o no, els seus detractors?\nLa primera qüestió que cal debatre és el concepte mateix d’apropiació cultural. Si creiem que la cultura no és propietat de ningú, que travessa fronteres, llengües i cultures, sembla que el terme apropiació cultural seria un oxímoron. De fet, ha estat utilitzat sovint a la lleugera; per exemple, per al cas d’un xef britànic que va pretendre fer una paella en una cassola de vidre. Tanmateix, la seva pertinència és, de vegades, poc discutible: hi ha cada cop més veus que defensen que els museus dels antics països colonials, com la Gran Bretanya, han de tornar les peces robades, mitjançant guerres i conquestes, als seus llocs d’origen.\nEl cas de Kanata, l’obra de Lepage i el Théâtre du Soleil, és més complex. El seu autor pretenia fer una denúncia del tracte que han patit al Canadà les anomenades primeres nacions, és a dir, la població autòctona que hi vivia abans de la colonització europea. Aquest tracte va ser, en efecte, brutal i fins i tot sàdic; una bona mostra n’és l’internament forçós de criatures “indígenes” en institucions on se les assimilava per força a la nova cultura dominant, desarrelant-les de les seves famílies i viles, i obligant-les a adoptar una nova religió (l’Església catòlica va ser la gran aliada de l’estat en aquest veritable genocidi cultural, un altre terme polèmic).\nL’errada de Lepage, segons els seus crítics, va ser voler explicar aquesta història sense comptar amb la veu dels seus protagonistes, a través d’una companyia francesa que no inclou cap persona autòctona del Canadà. Ara bé, tal com va recordar immediatament Ariane Mnouchkine, la fundadora i directora del Théâtre du Soleil, aquesta companyia està formada per actors i actrius d’orígens molt diversos, que procedeixen de països llastats per la fam, la misèria o la guerra. Mnouchkine, neta de jueus assassinats a Auschwitz, és, en efecte, una gran defensora de l’eliminació de les fronteres que impedeixen entrar al fort europeu a les persones que hi busquen refugi, i predica amb l’exemple.\nA més, la directora del Théâtre du Soleil va voler justificar teòricament la seva posició amb l’argument que l’art no es pot “reapropiar” perquè no és propietat de ningú, i que l’artista és el pària per excel·lència, ja que no se’l pot adscriure a cap nació, grup o identitat col·lectiva.\nL’escriptora Hélène Cixous, autora de la majoria de les obres posades en escena pel Théâtre du Soleil, va tenir una reacció més matisada: tot i sumar-se a la reivindicació de la llibertat artística per tractar qualsevol tema, va voler recordar la situació incomparablement greu, no només al Canadà, de les poblacions “indígenes” que van patir la colonització europea, i que han estat esclavitzades, dominades o fins i tot exterminades pels colonitzadors, de vegades directament, mitjançant la guerra, i d’altres de manera més dissimulada, imposant estils de vida, valors i jerarquies que impedien que aquests grups poguessin sobreviure.\nAixò fa que certs col·lectius, conscients del patiment que han hagut de suportar els seus avantpassats, i que en molts casos encara continua en forma de discriminacions i desigualtats enormes, reaccionin amb exasperació quan senten que fins i tot en el món de l’art se’ls ignora o menysprea. Per bé que l’artista genial pugui posar-se en la pell de qualsevol persona -recordem la famosa frase de Flaubert “ Madame Bovary, c’est moi ”, com si res no separés l’escriptor burgès, homosexual i refinat, de l’adúltera provinciana i ingènua-, hi ha gestos i actituds que, en un context de dominació encara recent o present, adquireixen una gran càrrega simbòlica.\nEls símbols no ho són tot però són molt rellevants: és per això que retirar estàtues de conqueridors, traslladar despulles de dictadors o demanar disculpes oficials per actes de violència comesos en altres temps i per altres governants té la seva importància, i no s’ha de menysprear aquests gestos, tal com ha passat últimament a l’estat espanyol.\nPel que fa a l’art, que beu dels símbols, és cert que segueix altres regles que les de la vida quotidiana i de l’activitat política, però no per això està exempt del debat ètic. L’artista també està sotmès a la responsabilitat ètica i política, i ja sabem que apel·lar a la llibertat per damunt de tot és un argument propi de partits i d’individus que no es distingeixen precisament per la seva observança de les normes ètiques i pel seu respecte a la llibertat d’altri.\n","author":"Marta Segarra","date":1554501600000,"title":"Opinió Demanar perdó, retirar estàtues, traslladar despulles"},{"href":"https://www.ara.cat/opinio/10-anys-eta-apostes-dialogades_129_4159354.html","hash":"884adb8d","content":"\nGemma Ubasart\n23/10/2021\n10 anys sense ETA: les apostes dialogades\n3 min\nFa 10 anys ETA anunciava el cessament de la seva activitat armada. Amb la declaració que van llegir tres militants de l’organització s’obria una nova fase en l’esdevenir del país. La violència armada, després de més de mig segle d’existència, desapareixia com a variable de l’equació en la vida política basca i espanyola. Existia la consciència generalitzada que la decisió d’aquell 20 d’octubre era irreversible, que no hi havia marxa enrere ni escissió possible. Es tractava del darrer grup en deixar les armes a Europa d’aquell conjunt d’experiències que l’acadèmia va batejar com a “terrorisme revolucionari” (grups d’extrema esquerra i moviments d’alliberació nacional).\nLa impossibilitat del relat compartit. De la mateixa manera que no és realista aspirar a un relat compartit sobre el conflicte per part dels diferents actors polítics i socials implicats (faig meves les paraules de Paul Ríos), tampoc ho és aconseguir una versió única dels factors que expliquen la fi d’ETA. I aquí voldria detenir-me un xic i obrir perspectiva. Existeix un corrent central d’opinió que posa l’accent en el relat sobre la derrota policial i judicial de l’organització armada abertzale i el seu entorn. En aquest sentit, el que explicaria el 2011 seria bàsicament el declivi militar i organitzatiu d’ETA.\nSense desmerèixer aquest factor, la realitat penso que és una mica més complexa. I posar-la sobre la taula ajuda a obrir escenaris menys maniqueus i cofoistes, però més útils i practicables. Des del meu punt de vista, difícilment avui seríem on som sense l’incansable treball d’una pluralitat d’iniciatives en favor d’una resolució dialogada del conflicte que s’experimenten amb força i potència a partir del tombant del mil·lenni. Difícilment s’hauria avançat sense la complicada edificació de converses entre subjectivitats de mons enfrontats. Difícilment podríem començar a pensar en una certa normalitat al País Basc sense haver comptat amb un activisme en favor de la distensió.\nPerquè espais com, per exemple, els pacifistes Lokarri i Elkarri -que van conformar plataformes per a la trobada entre diferents-, la iniciativa de dones polítiques plurals Ahotsak -que abastava des de militants socialistes a membres de l’esquerra abertzale, passant per altres formacions- o els diferents fòrums de diàleg amb participació internacional van crear les condicions de possibilitat per a la fi de la violència armada. Perquè les converses iniciades per Arnaldo Otegi i Jesús Eguiguren, la seva translació a una negociació entre ETA i l’Estat sota la presidència de José Luis Rodríguez Zapatero i la implicació d’expertise externa en la mediació/facilitació van suposar un reconeixement que un conflicte polític requeria estratègies polítiques per a la seva gestió i resolució.\nMés a prop de la reconciliació. En un conflicte amb presència important de violències, de llarga durada i amb molt de dolor per a les diferents parts, no només és important la pau (o més ben dit, l’absència de violència), de la qual gaudim des del 2011, sinó que també existeix un important repte de construcció de la reconciliació. I aquesta ha fet avenços desiguals. Per un costat, s’han experimentat importants exercicis d’empatia entre víctimes, s’han impulsat iniciatives socials orientades a recosir el teixit comunitari o s’han implementant polítiques públiques per part del govern basc i els executius locals. Per un altre costat, els entrebancs del govern del PP per avançar en aquest terreny, la politització i partidització de la resolució del conflicte, i l’empremta de l’excepcionalitat antiterrorista no han posat les coses fàcils.\nLa reconciliació no pot construir-se des d’una aproximació de vencedors i vençuts. I és aquí on queda encara feina a fer. El pas que fa l’esquerra abertzale amb la declaració llegida per Arnaldo Otegi i Arkaitz Rodríguez, de reconeixement del dolor causat per ETA, i afirmant que no s’hauria d’haver produït, és molt important en el camí de generar reconeixement cap a les víctimes d’ETA. Ara tocaria a l’Estat fer passos. Més enllà de discrets avenços a les presons, seria bo també un exercici d’empatia cap a les víctimes de la violència institucional.\nAquí és on Ramón Jáuregui diria que les violències viscudes en el marc del conflicte no es poden equiparar. Aquesta constatació l’ha portat a afirmar que l’Estat no ha de demanar perdó per res. Des del meu punt de vista, l’exdirigent socialista s’equivoca de ple: només considerant tots els dolors i patiments es podrà mirar al futur. Però diria més, una violència exercida des de l’ús il·legítim del monopoli de la força (des dels GAL fins a les tortures) revesteix extrema gravetat en una democràcia. El gest, doncs, és necessari per avançar cap a la reconciliació, però també, i no és menys important, per revertir derives il·liberals que no s’haurien d’haver produït mai en un estat de dret.\n","author":"Gemma Ubasart","date":1634940000000,"title":"Opinió 10 anys sense ETA: les apostes dialogades"},{"href":"https://www.ara.cat/opinio/decadencia-elits_129_4167634.html","hash":"8b6b32f6","content":"\nJordi Martí\n31/10/2021\nLa decadència de les elits\n4 min\nEdifici en construcció\nGETTY\n“Soc l’últim de la meva espècie”. Com és ell, tan sincer com contundent, Antoni Vila Casas va deixar-me anar aquesta frase lapidària mentre dinàvem, fa pocs dies. Un dels industrials farmacèutics més importants del país, un mecenes de generositat desbordant que ha llegat pràcticament tot el seu patrimoni a una fundació dedicada a l’art català, em confessava, entristit, com vivia aquesta sensació de solitud. Darrere de tot gest filantròpic hi ha, sens dubte, una actitud de compromís amb el progrés de la comunitat, un prendre consciència del paper rellevant que jugues en una societat. Elit no s’hauria d’interpretar com a sinònim de riquesa, sinó com l’assumpció d’aquesta responsabilitat pública.\nLa història de Barcelona i Catalunya està salpebrada de moltíssims exemples del compromís que ciutadans com Vila Casas encarnen. Ciutadans als quals la nissaga, l’esforç, el talent o, senzillament, la sort els han atorgat poder econòmic i un rol preeminent a la societat. En les grans infraestructures culturals, en el teixit d’institucions que conformen l’anomenada societat civil o en el compromís amb els grans projectes transformadors -l’Eixample, les exposicions universals o els Jocs del 92, per citar-ne només tres-, és ben visible l’empremta dels grans representants del món econòmic català.\nLlegint La fàbrica de turistes -radiografia, amena i rigorosa, del turisme a Catalunya els darrers setanta anys que ha escrit Ramon Aymerich- es pot deduir que aquesta tendència dels antics empresaris catalans de vendre’s les indústries per apostar per l’immobiliari i el sector turístic, passant d’empresaris a inversors, segurament els ha permès incrementar la rendibilitat del seu patrimoni, a costa, però, de reduir el seu compromís social.\nL’empresa industrial genera un fort vincle amb l’entorn, un afecte del qual estan mancats els fons d’inversió. Els deu anys de Procés han incrementat exponencialment la distància entre el poder econòmic i el país. Fixem-nos que la gran reacció de bona part de les nostres elits, en lloc d’alçar la veu i mirar d’influir, en una o altra direcció, en una deriva política que ens duia a l’atzucac, va ser endur-se seus corporatives cap a latituds més pacífiques. I es van quedar tan amples! Ras i curt: no hi ha símbol més explícit de la manca de compromís amb la societat que, quan pinten bastos, tocar el dos.\nEn aquest context sorprèn la inusitada aparició a l’escena pública, coincidint amb la fi de la pandèmia, d’institucions de la societat civil que ens alerten, atiant botafumeiros apocalíptics, de la decadència catalana i barcelonina i de la seva futura irrellevància econòmica si ningú no hi posa remei. Han arribat a finançar, fins i tot, la convocatòria d’una manifestació tan imparable com ridícula; una trobada taral·lejada i publicitada fins a la sacietat les darreres setmanes que ha acabat tenint forma d’acte electoral al qual, això també cal dir-ho, no han anat més d’un miler de persones. Resulta paradoxal que els mateixos que no han fet ni l’esforç de llegir les darreres dades positives de l’evolució de l’economia barcelonina i catalana vulguin, ara, recuperar capacitat d’influència convertint-se en l’ombrívol oracle d’un futur negre. Em sembla que han vist la palla a l’ull de la ciutat, o dels seus governants, sense adonar-se de la biga que els emboira la mirada.\nEn termes polítics, les elits catalanes havien basculat entre dos liberalismes: el nacionalisme conservador pujolista -amb la taca del 3%- i la socialdemocràcia de Pasqual Maragall. Les famoses mil famílies que combinaven els negocis amb una activa presència en l’esfera pública expressaven la diferència entre la cort madrilenya, castissa i antieuropea, i la burgesia catalana, oberta i cosmopolita. Tot això s’ha esfumat. Malgrat l’apel·lació permanent a la nostàlgia dels grans consensos olímpics, ara ja només s’exclamen quan alguna cosa fereix el seu compte de resultats: sigui una normativa per incrementar l’habitatge protegit, la limitació del nombre de places hoteleres, la regulació de la denominada economia de plataforma, la protecció d’una zona natural o les limitacions del vehicle privat pel centre de la ciutat. Han substituït el desig de contribuir al progrés compartit per una sorollosa i tavernària rebequeria.\nExisteix en el món civilitzat un liberalisme verd i socialment responsable, compromès amb l’interès general. Aquesta, de fet, hauria de ser l’evolució natural de les elits cultes de la Barcelona olímpica, la manera de distingir-se de la cridòria populista de la dreta madrilenya. De moment, però, les grans plataformes de la societat civil i els mitjans més compromesos amb el poder econòmic no fan altra cosa que apuntar-se als discursos més catastrofistes, fins al punt de no adonar-se del mal que poden acabar fent al país i a la seva capital en un context com l’actual.\nLes dades econòmiques són bones, l’atur baixa progressivament, el batec cultural recupera la normalitat amb un dinamisme sorprenent, l’ecosistema econòmic digital va guanyant en frondositat i Barcelona lidera el rànquing de les ciutats en inversió privada. Per a l’any 2022 hem previst el pressupost més elevat de la història per poder donar resposta als reptes que ens plantegen la mobilitat, l’habitatge, l’articulació metropolitana, l’emergència social o l’autoconsum energètic.\nSense les elits també farem créixer Barcelona, però ens aniria bé que despertessin de la seva lenta i inexorable decadència. La ciutat -la seva, la nostra- els espera.\n","author":"Jordi Martí","date":1635631200000,"title":"La decadència de les elits"},{"href":"https://www.ara.cat/opinio/shoshana-zuboff-capitalisme-vigilancia_129_2605741.html","hash":"8be6c9a5","content":"\nShoshana Zuboff\n24/12/2019\nEl capitalisme de la vigilància\n6 min\nEl capitalisme de la vigilància\nEntrem en una nova dècada i també ens endinsem en una nova era de l'economia política. Durant segles el capitalisme ha evolucionat a través de diverses etapes, del capitalisme industrial al corporatiu i el financer. Ara estem entrant en l'era del capitalisme de la vigilància.\nEn el capitalisme de la vigilància, les experiències viscudes per la gent són reclamades unilateralment per empreses privades i convertides en fluxos privats de dades. Algunes d'aquestes dades s'utilitzen per millorar productes i serveis, a la resta se les considera una \"plusvàlua conductual\" i són valuoses pels abundants senyals predictius que arrosseguen. Aquestes dades predictives s'envien a les noves fàbriques d'intel·ligència artificial, on són processades i convertides en productes predictius extremadament rendibles, que anticipen les nostres decisions actuals i futures. Els productes predictius són llavors comercialitzats en el que anomeno mercats de futurs conductuals, on els capitalistes de la vigilància venen certesa als seus clients corporatius. La \"proporció de clics\" de Google va ser el primer producte predictiu reeixit, i els seus mercats d'anuncis van ser els primers que van operar amb futurs humans. Els capitalistes de la vigilància ja s'han enriquit immensament gràcies a aquestes operacions d'intermediació, i cada vegada són més les empreses, en gairebé tots els sectors econòmics, disposades a apostar pel nostre comportament futur.\nLa tecnologia ha passat de ser un mitjà de producció a ser un mitjà global de modificació del comportament\nLa dinàmica competitiva d'aquests nous mercats revela els imperatius econòmics del capitalisme de la vigilància. En primer lloc, la intel·ligència artificial requereix moltes dades: economies d'escala. En segon lloc, les millors prediccions també requereixen varietat en les dades: economies d'abast. Això va empènyer a ampliar la captura de plusvàlua més enllà dels \"M'agrada\" i els clics, cap al món offline: el nostre ritme i manera de córrer; les nostres converses durant l'esmorzar; les nostres cerques de llocs on aparcar; les nostres cares, veus, personalitats i emocions. En una tercera fase d'intensitat competitiva, els capitalistes de la vigilància van descobrir que les dades més predictives provenen de la intervenció en l'acció humana per convèncer, ajustar, generalitzar i modificar el comportament per garantir uns determinats resultats. Aquesta transformació del coneixement en poder fa que la tecnologia passi de ser un mitjà de producció a ser un mitjà global de modificació del comportament per aconseguir economies d'acció.\nAquest poder per donar forma al comportament humà de manera remota, a escala i per als fins d'altres l'anomeno poder instrumentari, perquè funciona completament a través de la instrumentació digital. El poder instrumentari no t'amenaçarà amb el terrorisme o l'assassinat. No apareixeran uns soldats per arrossegar-te al gulag o al camp de concentració. Aquesta nova mena de poder funciona de manera remota, construeix senyals subliminars, dinàmiques de comparació social, càstigs i recompenses, i construeix també diferents tipus d'encarregats de fer complir aquest modelatge dels comportaments perquè s'alineïn amb uns interessos comercials.\nLes economies d'acció han estat un puntal de l'experimentació. Amb els \"experiments de contagi a escala massiva\" de Facebook es va descobrir la manera de dissenyar senyals subliminars i dinàmiques de comparació social a les pàgines de Facebook capaços de modificar el comportament i les emocions dels seus usuaris en el món real, evitant al mateix temps que els usuaris s'adonessin de res. Pokémon Go, el joc de realitat augmentada desenvolupat per Google, va portar l'experimentació a un nou nivell. Els que van participar de la moda del Pokémon Go no només van ser part d'un joc per a telèfons intel·ligents. De fet, les recompenses i els càstigs de la ludificació es van utilitzar per arrossegar la gent cap a restaurants, bars, locals de menjar ràpid i comerços que havien pagat per tenir una afluència garantida de possibles clients.\nLes recompenses i els càstigs de Pokémon Go es van utilitzar per arrossegar la gent cap a restaurants, bars, locals de menjar ràpid i comerços\nAixí com el capitalisme industrial va intensificar contínuament els mitjans de producció, el capitalisme de la vigilància està intensificant els mitjans de modificació conductual. El capitalisme de la vigilància desmantella el somni digital original que va imaginar internet com una força alliberadora i democratitzant. Cal deixar de fer-se il·lusions: les xarxes no són moralment bones per si mateixes i estar connectat no és una cosa intrínsecament inclusiva i democràtica. Al contrari. La connexió digital és avui, merament, un mitjà per als objectius comercials d'algú altre. El capitalisme de la vigilància és parasitari fins a la medul·la i repeteix la descripció del capitalisme proposada per Karl Marx: un vampir que s'alimenta del treball. Ara, però, el treball ha estat reemplaçat per l'experiència humana i privada.\nFacebook, Microsoft, Amazon i molts altres han abraçat el capitalisme de la vigilància, però va ser Google (actualment, Alphabet) qui el va perfeccionar en primer lloc, de la mateixa manera que la General Motors va perfeccionar el capitalisme corporatiu fa un segle. Com a pionera, Google va colonitzar ràpidament els espais inexplorats de l'internet no regulat, on va prosperar com una espècie invasora en un ambient sense depredadors naturals. Va desenvolupar el seu model de negoci a un ritme vertiginós, deixant molt enrere la capacitat de les institucions públiques i els usuaris per seguir-lo, però també es va beneficiar d'alguns esdeveniments històrics. Els atacs de l'11 de setembre del 2001, per exemple, van predisposar l'aparell de seguretat nacional nord-americà a conrear, imitar i protegir les naixents capacitats del capitalisme de la vigilància, en comptes de regular-les.\nEls capitalistes de la vigilància ràpidament van entendre que podien fer el que volguessin, i això van fer. Mentre proclamaven el poder emancipador de la tecnologia, amagaven la veritable acció que tenia lloc entre bastidors: l'extracció secreta i implacable d'experiències privades com a primera matèria gratuïta per a la producció i la venda. Els animaven uns fluxos d'ingressos grans i creixents i un teatre d'operacions desregulat i lliure de contrincants, i els protegia el fet que els processos automatitzats són il·legibles per a la majoria. La gent, senzillament, no es va adonar del que estava passant ni de com funcionava realment la nova lògica econòmica.\nUna de les característiques més importants del capitalisme de la vigilància és que no té precedents. I, per definició, els esdeveniments sense precedents són inicialment irreconeixibles\nEls mecanismes i imperatius econòmics del capitalisme de la vigilància, doncs, van començar amb les grans empreses d'internet, i després s'han convertit en el model que segueixen per defecte les empreses que basen el seu negoci en internet. Més encara, els productes predictius actuals s'estenen més enllà dels anuncis segmentats online, i arriben a molts altres sectors, entre els quals hi ha les assegurances, la venda minorista, les finances, la salut, l'educació i un creixent ventall de béns i serveis.\nAquests béns i serveis no es produeixen per crear reciprocitats constructives entre els productors i els consumidors. En comptes de ser els objectes de l'intercanvi de valor tradicional, són el ganxo que atrau els usuaris cap a acords extractius, gràcies als quals les seves experiències personals es poden recollir i envasar perquè serveixin els objectius d'altres persones. Una expressió molt freqüent en l'era digital és la de \"si és gratis, tu ets el producte\". Però això no és correcte: vostè és la primera matèria d'un procés extractiu molt més ampli.\nAixò implica un pacte faustià: tots hem acceptat que internet és actualment fonamental per a la participació social i econòmica. No obstant això, per treure'n beneficis hem d'exposar-nos a l'explotació del capitalisme de la vigilància. Com que som tan dependents del món digital, ens hem acostumat que se'ns rastregi, analitzi, exploti i manipuli. Ens diem que no tenim res a amagar, o simplement ens entreguem a la pèrdua de privacitat i voluntat, sense adonar-nos que se'ns està imposant una elecció en essència il·legítima.\nCom hem arribat fins aquí? Una de les característiques més importants del capitalisme de la vigilància és que no té precedents. I per definició, els esdeveniments sense precedents són inicialment irreconeixibles. Quan ens trobem amb alguna cosa nova, la intentem entendre situant-la en el context de categories que ens són familiars. Per exemple, quan van aparèixer els primers automòbils molts van recórrer al terme carro sense cavalls per donar sentit a la nova tecnologia.\nLa civilització industrial va prosperar a costa de la naturalesa. El capitalisme de la vigilància ho fa a costa de la naturalesa humana\nQuan interpretem un esdeveniment actual sense precedents com una simple extensió del passat, ens arrisquem a normalitzar el que és anormal. Aquest error pot ser perillós. Quan els indígenes de les illes del Carib precolombí van trobar-se per primera vegada amb soldats espanyols que marxaven per les seves costes amb armadures, van suposar que eren déus que els visitaven i van sembrar les llavors de la seva pròpia destrucció donant-los la benvinguda amb exquisida hospitalitat.\nA causa de la manca de precedents, el capitalisme de la vigilància supera l'abast dels nostres conceptes econòmics actuals. Per exemple, recorrem a paraules com monopoli i privacitat quan ens oposem a les seves pràctiques, però, encara que aquests termes certament hi són aplicables, no capturen l'essència de les noves operacions. El capitalisme de la vigilància no té a veure només amb la governança corporativa o el poder de mercat; és una lògica d'acumulació completament nova, amb els seus propis mecanismes, mètodes, imperatius i mercats originals. Les conseqüències van més enllà del territori convencional de l'empresa privada i soscaven la democràcia des de dalt i des de baix. Des de dalt, el capitalisme de la vigilància opera a través d'asimetries inaudites de coneixement i poder, augmentant la desigualtat social en comptes de reduir-la. Des de baix, el capitalisme de la vigilància amenaça l'autonomia humana, la sobirania individual i la voluntat, capacitats sense les quals la democràcia és inimaginable.\nTot i que el capitalisme de la vigilància és una força completament nova en la història econòmica, ja n'hem vist prou per saber que està basat en un flagrant menyspreu cap a les normes socials i els drets que són essencials per al bon funcionament d'una societat democràtica. Així com la civilització industrial va florir a costa de la naturalesa, el capitalisme de la vigilància prospera a costa de la naturalesa humana. Actualment ens enfrontem al llegat del capitalisme industrial: la lluita mundial contra un canvi climàtic catastròfic. ¿Quin serà el nostre llegat si deixem via lliure al capitalisme de la vigilància?\nCopyright Project Syndicate\nTraducció: Toni Güell Ayza\n","author":"Shoshana Zuboff","date":1577142000000,"title":"Opinió El capitalisme de la vigilància"},{"href":"https://criatures.ara.cat/opinio/classes-confinament_129_4226052.html","hash":"8cc7809e","content":"\nEmbaràs i criança\nAra Kids\nInfància\nAdolescència\nFamília\nEscola\nLectura\nActivitats en família\nOpinió\nBlogs\nJaume Cela\nJuli Palou\n04/01/2022\nFer classes en confinament\n2 min\nLa descripció que segueix no és ficció. Ens situem en una classe virtual de segon, a causa d’un confinament. Els protagonistes són mitja classe, la mestra i en Lluc, que ha accedit puntual a la cita. Comença la sessió: la mestra saluda tothom i comprova que càmeres i micròfons estiguin on han d’estar i com han d’estar. Els alumnes semblen contents de veure’s des d’aquesta perspectiva i també saluden, de vegades amb el micròfon tancat. La mestra deixa passar un temps prudencial i inicia la classe, que aquest cop consisteix a explicar continguts relacionats amb la matemàtica. De tant en tant, fa alguna pregunta i de les pantalles surten, o no, respostes, segons que el micròfon estigui obert o tancat.\nLa classe enfila la recta final. En Lluc, que ho percep i que ha seguit amb atenció l’explicació, de cop i volta salta de la cadira i se’n va disparat cap al tió que no té gaire lluny, l’embolica amb la manta, aparta les peles de mandarina i es planta davant la pantalla. \"I ara, què farà la mestra?\", ens preguntem. Quasi ens sorprenem quan, davant d’aquesta intervenció deslligada, en comptes de fer una crida a l’ordre exclama: “Mireu què ens ensenya en Lluc! El tió!” La situació i el comentari protector de la mestra fan que de cop i volta comencin a aparèixer tions a les pantalles. I a continuació algun llibre, i alguna joguina, i...\nLa mestra, en comptes de tallar en sec, condueix a poc a poc la situació cap a un tancament endreçat, com han de ser els tancaments. El que podia ser una olla de grills s’ha convertit en una bona sessió gràcies a alguna cosa en aparença tan senzilla com no reprimir d’entrada una intervenció que funcionava en paral·lel al tema. És probable que la mestra tingués la intenció de deixar una estona al final per a les preguntes i els aclariments. Però no. Ensenyar una cosa important que hi ha a casa és prioritari, perquè no sempre hi és, aquesta possibilitat. L’art de la improvisació, la capacitat d’imaginar i de donar resposta als diferents escenaris és una cosa difícil d’ensenyar als llibres. S’ha de viure. I s’ha de viure al costat no de qualsevol docent, sinó dels bons docents. Només ells saben explicar matemàtiques i, al mateix temps, entendre que sovint no hi pot haver res tan important com ensenyar el tió als companys i companyes.\n","title":"Fer classes en confinament","author":"","date":1641405518233},{"href":"https://www.ara.cat/opinio/marxa-enrere_129_4112556.html","hash":"8d6bc233","content":"\nEster Oliveras\n11/09/2021\nMarxa enrere\n3 min\nL’oferiment del govern espanyol d’ampliar l’aeroport ha estat un dard enverinat. Una proposta inesperada, que s’ha debatut acaloradament durant setmanes, quan en realitat es tracta d’un tema que requeria cuina a foc lent.\nL’aeroport de Barcelona ha estat una història d’èxits. El creixement constant de passatgers des del 1990 -llevat de disminucions per crisis econòmiques i pandèmiques- fa que s’estigui apropant a la seva capacitat màxima, xifrada en 55 milions de passatgers. Un aeroport utilitzat bàsicament per a turisme i viatges de negocis on les persones arriben al seu destí final i només un 7% ho fan per connectar amb altres destins, i un 10% provenen de vols intercontinentals. Amb aquestes dades sobre la taula, es planteja una ampliació per poder augmentar el nombre de passatgers que arribin d’altres continents i també el nombre de connexions entre vols, i convertir-lo així en un hub.\nVoldria deixar de banda el com s’hauria de fer aquest canvi i centrar-me en el perquè.\nEls aeroports generen creixement econòmic, i els grans, encara més. Les dades coincideixen que una ciutat o una regió que tenen un hub es converteixen en pols d’atracció per a feines de qualitat relacionades amb la tecnologia, que potencia la localització de seus d’empresarials, start-ups i indústries d’alt valor afegit. Fa uns anys es va valorar que l’aeroport de Schiphol, a Amsterdam, havia tingut un efecte multiplicador de 2, és a dir, per cada feina directa creada a l’aeroport es creava una segona feina indirecta.\nUn exemple d’oportunitat perduda, interessant per als amants de la història, és el cas de Berlín. Amb la caiguda del Mur el 1989, tenia la potencialitat de convertir-se en una de les principals ciutats europees. Però, fins i tot tenint la capitalitat del país, ha trigat dècades a recuperar la força cultural i política que tenia abans de la Segona Guerra Mundial. Una de les raons? No tenir un gran aeroport ben connectat internacionalment. L’aeroport de Tempelhof, el més gran d’Europa als anys 30, va quedar relegat durant la Guerra Freda i després, quan va ser la seva oportunitat, motius econòmics i polítics van privar-ne el desenvolupament.\nPer tant, en principi, un aeroport amb més vols intercontinentals i capacitat per fer connexions aèries permetria reduir el pes proporcional del turisme en favor d’altres indústries de més valor afegit. Aquesta visió positiva cal complementar-la amb les pegues i incerteses, que no són poques.\nPrimer, no tots els vols intercontinentals aporten el mateix valor a la regió ni generen les mateixes sinergies. No serà el mateix tenir un vol directe a Pequín que a Los Angeles. La poca capacitat de gestió directa de la infraestructura que sembla que tindria Catalunya per influir sobre companyies i destins podria anul·lar l’efecte de palanca econòmica que es busca.\nSegon, no hi ha cap garantia que els desplaçaments per motius laborals recuperin els valors prepandèmics. De fet, la tendència va en sentit contrari i el temps millorarà encara més la tecnologia virtual, que permetrà tenir davant d’una taula de negociació un holograma de la contrapart en tres dimensions i generarà una sensació de molta més presencialitat a quilòmetres de distància.\nTercer, i molt important, l’oest d’Europa ja té molts aeroports grans que mostren signes d’haver arribat al màxim de demanda. Entre el 2018 i el 2019, Frankfurt, Schiphol (Amsterdam) o Heathrow (Londres) van experimentar creixements irrisoris que no van superar el 0,3%. L’únic que va incrementar va ser el Charles de Gaulle (París) amb un 3,2%. Per contra, els aeroports de l’est europeu, amb ciutats amb noms menys familiars com Antalya (Turquia), Kíev (Ucraïna) o -més conegut- Cracòvia (Polònia), estan en expansió i hi ha una pugna a la zona per saber on se situarà el proper hub. Caldria preguntar-se si, davant d’aquesta tendència global, existeixen evidències fefaents que Barcelona tindria prou capacitat d’atracció.\nI, per últim, el canvi climàtic, que no és cap broma. I aquí, inevitablement, es barreja el perquè de l’ampliació amb el com. La pèrdua de biodiversitat i els fenòmens extrems meteorològics tindran efectes imprevisibles sobre l’economia i les infraestructures. Encara estem prenent decisions acostumats a l’embranzida d’un capitalisme que no té en compte el planeta: com més nou, gran o ràpid, se’ns disparen les endorfines, i si a sobre ens diuen que la inversió se l’endurà el veí, la competència encara ens motiva més.\nPotser Barcelona serà la història d’una oportunitat perduda com la de Berlín, una ciutat meravellosa.\n","author":"Ester Oliveras","date":1631311200000,"title":"Opinió Marxa enrere"},{"href":"https://www.ara.cat/societat/canvi-climatic/cimera/cop26-sera-diferent-kenneth-rogoff_129_4168402.html","hash":"8da13181","content":"\nKenneth Rogoff\n01/11/2021\nLa COP26 serà diferent?\n4 min\nMentre els líders mundials es reuneixen a la Conferència de les Nacions Unides sobre el Canvi Climàtic (COP26), a Glasgow, creix el debat sobre el potencial de les fonts d'energia verda. Però la crua realitat, de moment, és que els combustibles fòssils encara representen el 80% de l'energia mundial, el mateix percentatge que representaven quan els governs van signar l'acord climàtic de París, a la COP21, ara fa sis anys. I tot i que moltes economies encara no han tornat al seu nivell de PIB anterior a la pandèmia, el món s’encamina cap a assolir, aquest 2021, el segon augment anual més gran d'emissions de diòxid de carboni mai registrat.\nÉs cert que el recent informe World Energy Outlook de l'Agència Internacional de l'Energia (IEA), que continua sent el patró or de l'anàlisi energètica, és optimista i posa l’èmfasi en el que es pot fer per limitar l'escalfament global. Però al mateix temps, \"mantenir la porta oberta als 1,5 °C\" sembla implicar mobilitzar tantes parts, tantes innovacions, tantes adaptacions i, sí, tants sacrificis, que costa veure com podrà ser factible sense fixar el preu global del carboni que tants economistes consideren necessari. En particular, un impost al carboni incentiva i coordina simultàniament els esforços de reducció d'emissions i assigna recursos en conseqüència, d'una manera que els planificadors estatals simplement no poden aconseguir.\nLa idea d'un impost al carboni continua sent un anatema polític als Estats Units\nLa idea d'un impost al carboni continua sent un anatema polític als Estats Units; va passar breument al primer pla en les recents negociacions pressupostàries, però va desaparèixer ben ràpidament. En canvi, el president Joe Biden promourà una combinació de mesures, com ara un canvi als cotxes elèctrics i la fi del desenvolupament dels combustibles fòssils, que són majoritàriament bones idees, però que juntes són molt més cares i menys eficients que un impost sobre el carboni.\nLa Unió Europea, amb el seu règim de comerç d'emissions (una alternativa a un impost sobre el carboni), ha avançat més en la fixació de preus del carboni. Tot i això, actualment l'esquema cobreix només al voltant del 50% de les emissions de gasos d'efecte hivernacle de la UE i ofereix moltes bonificacions de manera gratuïta. No és estrany, doncs, que els responsables polítics de les economies emergents i de baixos ingressos reaccionin de manera tan cínica quan se'ls demana que s'arrisquin a frenar el desenvolupament econòmic dels seus països per ajudar a combatre el canvi climàtic. Molts d'ells es pregunten per què els acords globals sobre el clima no empenyen tots els països a assolir nivells similars d'emissions per càpita.\nMolts líders d'economies emergents es pregunten per què els acords globals sobre el clima no empenyen tots els països a assolir nivells similars d'emissions per càpita\nFins i tot si s'aconseguís un impost global sobre el carboni com per art de màgia, el món encara necessitaria un mecanisme per transferir recursos i coneixements a les economies en desenvolupament per evitar que es converteixin en els principals emissors del futur. He promogut la idea d'establir un Banc Mundial del Carboni dedicat a acollir coneixements tècnics, facilitar l'intercanvi de bones pràctiques i ajudar a canalitzar centenars de milers de milions de dòlars en subvencions i préstecs als països amb ingressos més baixos.\nQue ho comprin els països en desenvolupament és essencial. El carbó, que representa el 30% de les emissions mundials de CO₂, és barat i abundant en països com l'Índia i la Xina. Tot i que 21 països s'han compromès a eliminar gradualment l'energia provinent del carbó, gairebé tots són a Europa i només representen al voltant del 5% de les centrals elèctriques de carbó del món. La recent promesa de la Xina de deixar de construir noves plantes de carbó a l'estranger és un bon començament. Però la mateixa Xina produeix més de la meitat de l'energia de carbó del món, i molts altres països, com el Vietnam, presumiblement ara construiran més centrals de carbó pel seu compte.\nA més, fins i tot amb un impost sobre el carboni, els reguladors encara hauran d'abordar una infinitat de qüestions, com ara decidir on es poden construir turbines eòliques, com es poden eliminar gradualment les plantes d'electricitat de carbó heretades i fins a quin punt es pot utilitzar el gas natural com a font d'energia de transició. Com que l'eòlica i la solar són fonts d'energia intermitents, hi ha un argument fort per a una nova empenta per augmentar l'energia nuclear.\nEls partits polítics verds poden horripilar-se davant d'aquesta idea, però el relat climàtic ha de casar amb el relat energètic. Assolir emissions de CO₂ zero l'any 2050, moment en què el món podria tenir dos mil milions de persones més que ara, requereix algunes decisions difícils.\nAssolir emissions de CO₂ zero l'any 2050, moment en què el món podria tenir dos mil milions de persones més que ara, requereix algunes decisions difícils\nConvèncer els responsables polítics i la ciutadania perquè s'enfrontin a aquestes opcions no és fàcil. La manca de vent l'estiu passat va contribuir a la crisi energètica actual a Europa, on ara els líders esperen que el president rus, Vladímir Putin, proporcioni més gas natural a la regió. De la mateixa manera, amb uns preus de l'energia que es dispararan aquest hivern, Biden ha demanat als països de l'OPEP que produeixin més petroli, tot i que la seva administració intenta reduir la producció nacional de combustibles fòssils.\nLa inversió mediambiental, social i de governança, els defensors de la qual tenen com a objectiu sufocar el capital per a la inversió en combustibles fòssils, ha estat de moda, i durant un temps fins i tot semblava oferir bons rendiments. Però amb els preus de l'energia augmentant de nou, potser ara ja no serà el cas. Però fins i tot si les economies avançades, potser inclosos els EUA i Austràlia, prohibeixen l'exploració de combustibles fòssils, les economies menys desenvolupades encara tindran poderosos incentius per ampliar l'explotació dels seus propis recursos emissors de CO₂.\nÉs encoratjador que l'IEA encara vegi limitar l'escalfament global a 1,5 °C com un objectiu assolible. Malauradament, està en dubte si els esforços polítics per aconseguir aquest objectiu s'escalfaran tan ràpidament com els científics ens diuen que s'escalfarà el planeta. Quan es tracta de cimeres climàtiques, per tant, només queda esperar que la vint-i-sisena vegada sigui la bona.\nCopyright Project Syndicate\nKenneth Rogoff és catedràtic d'economia de la Universitat Harvard\n","author":"Kenneth Rogoff","date":1635721200000,"title":"Opinió La COP26 serà diferent?"},{"href":"https://www.ara.cat/opinio/treure-poder-policia-donar-prostitutes-nuria-alabao_129_4173562.html","hash":"8e068170","content":"\nNuria Alabao\n08/11/2021\nTreure poder a la policia, donar-lo a les prostitutes\n3 min\nDossier\nProstitutes: víctimes o treballadores?\nDesplega\n1\nProstitutes, ¿víctimes de la violència o treballadores del sexe?\n2\n\"Sempre m'havien dit que era culpa meva perquè un cop vaig dir que sí\"\n3\nProstitució: un negoci de cinc milions d'euros al dia\n4\n\"Em vaig dir, d'acord, ho faig per tirar endavant\"\n5\n\"Sobrevisc comercialitzant el meu cos\"\n6\n\"Vaig deixar el club perquè pel meu compte guanyava el doble que Zapatero\"\n7\n“No podia permetre que els meus fills no tinguessin ni regals de Nadal”\n8\nQuè han fet altres països?\n9\nLa prostitució divideix l'esquerra al Congrés\n10\n“Si no lligàvem ràpid agafàvem el cotxe i anàvem de putes”\n11\nLa indignitat de regularitzar la prostitució\n12\nTreure poder a la policia, donar-lo a les prostitutes\n13\nValentia per abordar la prostitució\nLeer en castellano\nEn la pugna amb el seu soci de govern per la bandera feminista, Sánchez va sortir de l’últim congrés del PSOE comprometent-se a “abolir” la prostitució. És clar que podrà aprovar lleis punitives que sancionin el sexe de pagament, però no acabar amb l’activitat. A tot estirar, aconseguirà ficar-la encara més sota la catifa. L’efecte conegut d’aquest tipus de legislació a tots els països on s’ha aprovat no ha estat la millora de la vida de les prostitutes, sinó l’augment de la clandestinitat de la seva activitat i, per tant, l’increment de les seves dificultats i precarietat -i les de les víctimes de tràfic.\nPer la seva banda, el ministeri d’Igualtat ha introduït a la nova llei de llibertat sexual articles que criminalitzen l’entorn de la prostitució. Les treballadores sexuals organitzades han explicat que aquests articles els dificultaran treballar de forma autònoma i que poden acabar desnonades. Però el govern no vol escoltar-les i ni tan sols s’hi ha assegut a parlar per saber què pensen les que seran les principals afectades per aquesta legislació. Sí que ho han fet PNB, Bildu, JxCat, la CUP i En Comú Podem, que han demanat que es retirin aquests articles d’una llei que se suposa que va sobre el consentiment de les dones. Només sí és sí, excepte quan es cobra per això. Aleshores no es pot -o no s’ha de?- consentir. El missatge social que es difon des de l’Estat és que una prostituta no pot negociar els serveis o fer valer els seus drets. Si no poden consentir mai, si tot client és un violador, com poden denunciar les agressions sexuals i els abusos que pateixen?\nSí, la indústria del sexe és patriarcal i s’hi donen situacions brutals d’explotació. Les prohibicions hi contribueixen. Històricament, la millor manera per lluitar contra l’explotació ha estat poder organitzar-se per combatre-la i obtenir drets laborals. Si apostem per les penalitzacions, per donar més poder a la policia i als jutges sobre les vides de les prostitutes, la conseqüència és que no poden lluitar contra aquesta explotació. També patiran més desnonaments, multes -les de la llei mordassa -, que els prenguin els seus fills o acabaran a la presó, tancades a CIEs o deportades, fins i tot les mateixes víctimes de tràfic. La veritat és que si els preocupa la seguretat de les dones el camí és un altre: és el de la descriminalització. També en la lluita contra el tràfic, en què són les fronteres i la manca de drets de les migrants irregulars les que les empenyen a caure en mans de les xarxes mafioses.\nQuan es parla de despenalitzar i donar drets no es parla de regular -com a Alemanya- en benefici dels empresaris del sexe, sinó de donar més poder a les prostitutes sobre les condicions en què exerceixen, que ho puguin fer amb la màxima autonomia, que tinguin més facilitats també per poder deixar-ho. Per exemple, a la legislació de Nova Zelanda, el model més complet de despenalització, quan les treballadores sexuals decideixen abandonar la seva activitat reben immediatament la prestació de desocupació. (I no, a les oficines d’ocupació no ofereixen a ningú treball sexual.)\nSota aquest model es despenalitza la treballadora sexual, el client, terceres persones com gestors, xofers i arrendadors, i es regula la indústria sexual mitjançant el dret laboral. L’adquisició i la facilitació de serveis sexuals queden sotmeses a les mateixes lleis sobre l’explotació, l’assetjament i la violació que s’apliquen en els altres contextos. Evidentment no és una solució màgica perquè els perills de la prostitució desapareguin -sobretot per a les migrants sense papers- però des que es va aprovar, les treballadores sexuals diuen que tenen més capacitat de negociació amb els clients i els seus patrons, més possibilitats d’autoorganitzar-se per treballar soles o amb companyes -i no per a tercers- i menor estigma. També se senten més protegides per la policia -aquesta altra institució patriarcal- i pateixen menys abusos per part seva.\nNuria Alabao és periodista i antropòloga.\nDossier\nProstitutes: víctimes o treballadores?\nSegüent\nValentia per abordar la prostitució\nAnterior\nLa indignitat de regularitzar la prostitució\nVés a l’ÍNDEX\n","author":"Nuria Alabao","date":1636326000000,"title":"Opinió Treure poder a la policia, donar-lo a les prostitutes"},{"href":"https://www.ara.cat/opinio/jove-barcelona_129_4189673.html","hash":"8ed5371d","content":"\nErnest Maragall\n21/11/2021\nLa jove Barcelona\n3 min\nLa jove Barcelona\nGetty\nBarcelona està en decadència, diuen. La decadència de les elits o la decadència de la ciutat, discutien fa pocs dies els regidors Jordi Martí i Elsa Artadi a l’ARA. Ho diuen, no tant per unes evidències o unes altres, sinó perquè voldrien que fos cert. Però no ho és. Barcelona pot estar trista, enfadada, sentir-se poc governada, bruta i amb problemes de seguretat, però, certament, no està en decadència.\nBarcelona, això sí, no està disposada a acceptar l’estat de dependència -de l’Estat o del mercat-, que és el que se’ns proposa ara. Barcelona és sobirana i quan més ha brillat ha sigut quan ha actuat com a tal. El que debatem és si podem governar-nos, prendre les decisions rellevants sobre els nostres propis recursos i actius, o si els malvenem a interessos aliens. Ens pertoca, doncs, pensar i presentar alternatives. No acceptarem que Barcelona es converteixi en ciutat satèl·lit, franquícia o còpia barata d’altres capitals. Per això parlem de la jove Barcelona, la ciutat que vol fer-se seva l’empenta de qui té visió per anar a totes.\nEl cert és, en canvi, que els barcelonins busquem i trobem raons per tornar a sentir l’orgull que ens caracteritza. Hi ha alternativa a la desorientació del govern, una alternativa que neix de la potencialitat que té la ciutat i passa per aflorar tot el talent que hi brilla malgrat la foscor que alguns desitgen. Es tracta, ni més ni menys, de reconstruir la relació de confiança entre societat i estat. Entre ciutadania i Ajuntament, el nostre més proper i més propi estat.\nEl futur s’ha convertit en urgència, sí. La ciutat està preparada, tenim el talent, les institucions i la voluntat compartida. Afegim-hi la creativitat barcelonina, la riquesa cultural/professional. Posem-ho tot al servei d’un present exigent i d’un futur ben dibuixat com a expressió creïble de l’ambició col·lectiva. És hora d’esdevenir, de nou, la referència mundial que vam saber ser i que avui ja no som.\nAvui un terç dels barcelonins diuen que, si els fos possible, marxarien, i un altre terç ho ha fet les dues darreres dècades. Què més hem de saber per reaccionar? Les respostes no vindran d’un govern municipal que ja ha demostrat que no té rumb per a la ciutat. L’alternativa no sorgirà d’un socialisme cada cop més conservador i depenent del Madrid-Estat, un (pseudo)socialisme que ho fia tot a un creixement a qualsevol preu, el mateix model que ens va dur i ens duria de nou al col·lapse econòmic, social i institucional.\nLes velles receptes que avui representa el PSC no serveixen; el creixement a no importa quin preu és fals. El que necessita Barcelona és un creixement sostenible, equitatiu, de qualitat, un creixement que parteixi dels actius amb què ja compta i que apunti amb claredat a les fites a assolir en 10, 20 o 50 anys. Hem de preservar els trets propis que caracteritzen Barcelona. També per això volem un govern que serveixi de llevataps i no de fre.\nBarcelona ha d’ampliar la seva diversificació econòmica -fugint del forat negre del turisme massiu- i augmentar el pes de les exportacions d’alt valor afegit. És en la cultura, l’educació, la salut, la recerca per fi connectada amb la innovació i l’emprenedoria industrial i de serveis avançats on Barcelona serà líder. Si compta amb un govern que l’acompanyi per multiplicar els accents específics que ens defineixen.\nAfirmem la urgència d’adoptar el projecte de ciutat capaç de donar sentit i reconeixement a totes les Barcelones, les velles i les noves, les dels èxits del passat i les dels diamants brillants que sabem possibles. Les de les exviles orgulloses de la seva identitat i les del creixement dels últims 40 anys que ara demanen nova empenta, rehabilitació física i dret a l’equitat guanyada a pols.\nBarcelona vol transformació -urbana, econòmica i social- i complicitat per identificar els projectes i les estratègies que ens permetin dur-la a terme. Guanyem l’esperança retrobada mentre ens deslliurem de la resignació dels profetes de la decadència.\nLa meva dèria personal es resumeix en una convicció: farem Barcelona amb i per a la joventut o no podrem afrontar cap repte. Fem junts la ciutat que els i les joves saben possible, la que exigeixen amb el seu crit. La que malden per fer seva, la que avui els neguem, la que els hem d’entregar perquè en disposin amb totes les conseqüències.\nBarcelona ja no té espera. També per això ens espera amb una legítima impaciència. Tindrem la paciència que la democràcia i les seves regles ens demanen. Però estem a punt per reprendre el camí.\n","author":"Ernest Maragall","date":1637449200000,"title":"Opinió La jove Barcelona"},{"href":"https://www.ara.cat/opinio/superar-politiques-garantia-rendes_129_4229968.html","hash":"9095cfb3","content":"\nSira Vilardell\n03/01/2022\nSuperar les polítiques de garantia de rendes\n3 min\nUn home sense llar a l'entrada del metro.\nED JONES / AFP\nA l'últim Informe d’indicadors socials de Catalunya (INSOCAT), que ECAS publica periòdicament, es destaca que l’índex de pobresa o exclusió a Catalunya ha pujat fins al 26,3% de la població i que les polítiques públiques no cobreixen les necessitats ni n’aborden les causes de forma estructural.\nJa partíem de crisis anteriors i d’un model social que ha empobrit les classes populars. Un mercat laboral altament precaritzat, amb salaris baixos, treballadores i treballadors pobres i un atur enquistat. Aquesta situació del mercat de treball, sumada al fet que determinats col·lectius no tenien accés als seus drets –en especial les persones migrants en situació administrativa irregular— i la pujada de preus dels subministraments bàsics i dels lloguers, posa sobre la taula la necessitat d’un nou model socioeconòmic que situï al centre les cures i els treballs invisibilitzats i posi en valor l’ocupació no remunerada.\nPer a les entitats socials es fa del tot evident el fracàs de les polítiques de garantia de rendes fins al moment. Són prestacions condicionades a determinats nivells de pobresa i múltiples requisits que estigmatitzen i, alhora, donen una baixa cobertura a les necessitats de les persones. Des d’ECAS pensem que cal un nou enfocament basat en drets i orientat a la justícia social que permeti exercir la plena ciutadania des de la llibertat i l’autonomia personal. Cal una transformació estructural, que passi de la contenció i les respostes pal·liatives a la garantia de drets i la prevenció.\nPer a les entitats socials es fa del tot evident el fracàs de les polítiques de garantia de rendes fins al moment\nDes d’aquest posicionament, ECAS treballa conjuntament amb les institucions. En el marc de la implementació de les rendes condicionades, i del tot insuficients, com la renda garantida de ciutadania (RGC) o l’ingrés mínim vital (IMV), però també en un treball participatiu amb projectes com el pilot B-Mincome impulsat per l’Ajuntament de Barcelona.\nEn aquest sentit també volem fer un clar reconeixement al compromís del govern de la Generalitat per desenvolupar un pla pilot de renda bàsica universal (RBU) com a punt d’inflexió cap a un nou marc per a les polítiques socials. Una aposta que ha de marcar el rumb de la resta de mesures perquè siguin coherents amb les fites a assolir. \nDes d’ECAS, i així ho hem manifestat en el document Per què un ingrés mínim vital quan cal una renda bàsica universal? Reflexions a l’entorn de la garantia de rendes, pensem que la renda bàsica és l’opció més vàlida i definitiva per eliminar la pobresa i reduir les desigualtats, atès el seu caràcter universal, fonamentat en la lògica del dret i la justícia social. L’eliminació de condicionants, requisits i control per al seu compliment trenca l’estigma associat a la pobresa i iguala les persones com a subjectes d’un dret universal. Però sabem que la RBU ha d’anar acompanyada de polítiques públiques que reforcin les polítiques socials.\nLa renda bàsica és l’opció més vàlida i definitiva per eliminar la pobresa i reduir les desigualtats\nCal defensar els pilars de l’estat del benestar tot millorant els serveis públics universals, però també amb l’existència material garantida. Cal desestigmatitzar els col·lectius en situació de vulnerabilitat,  erradicar la pobresa i crear una societat basada en l’equitat, valors que clarament persegueix la renda bàsica universal. I per això veiem la necessitat de sensibilitzar i fer pedagogia per explicar que és una política nova, un canvi de paradigma: no és una prestació més, sinó un canvi de rumb.\nDes d’aquesta visió, treballarem per anar avançant en la transformació d’aquelles estructures que permetin implantar i gestionar amb èxit la RBU que volem i, mentrestant, seguirem vetllant perquè les rendes autonòmiques i estatals de què disposem funcionin cada vegada millor.\nLa RGC i l’IMV necessiten millores substancials per respondre almenys a les necessitats més bàsiques i urgents\nEn aquest sentit, demanem al Govern que es pugui definir una línia de coherència amb les actuals polítiques de rendes, que estaran presents encara durant alguns anys. La RGC i l’IMV necessiten millores substancials per respondre almenys a les necessitats més bàsiques i urgents, així com una harmonització entre elles i l’ampliació de la seva cobertura.\nEn paral·lel, l’aproximació a la RBU és un primer pas per a la transformació estructural cap al nou paradigma de drets, justícia social i prevenció. Ambició i pragmatisme alhora, pensant ja en els pressupostos del 2023 per donar viabilitat i implementació real al pilot català. Per avançar progressivament cal crear un estat d’opinió favorable i ECAS està determinada a empènyer en aquesta direcció. És un repte polític i una oportunitat social per a la majoria de la població.\nSira Vilardell és vicepresidenta d’ECAS\n","author":"Sira Vilardell","date":1641164400000,"title":"Opinió Superar les polítiques de garantia de rendes"},{"href":"https://www.ara.cat/opinio/analogies-perverses-ferran-saez-mateu_129_4123697.html","hash":"90bf23f2","content":"\nFerran Sáez Mateu\n21/09/2021\nAnalogies perverses\n3 min\nPere Aragonès i Pedro Sánchez reunits al Palau de la Generalitat el 15 de setembre amb ocasió de la taula de diàleg entre els governs català i espanyol.\nPere Virgili\nUn dels papers més interessants que he llegit sobre el Procés és una dècada anterior al Procés i, òbviament, no en parla. Es tracta de The dinamic of secession (1999), de la professora Viva Ona Bartkus. Hi ha una dinàmica de la secessió, sí, però no una lògica específica que permeti fer extrapolacions o projeccions d’unes circumstàncies a unes altres. Comparar el conflicte d’Irlanda del Nord amb el procés que va conduir a la independència de Noruega, o amb l’estranya situació de Transnístria, o amb Escòcia, no té res de dolent i fins i tot pot resultar aclaridor. En tot cas, mai no podrà servir per explicar una situació concreta a través de les altres, ni encara menys per provar de predir què passarà en cada cas. No hi ha, segons Bartkus, unes pautes estandarditzades o una lògica comuna i, en conseqüència, és molt arriscat establir inferències. Resulta, però, que la temptació d’extrapolar o projectar una situació a una altra pot ser irresistible quan va a favor dels nostres interessos i/o confirma les nostres idees. És tan il·lícit projectar l’especialíssim context de la Txecoslovàquia del 1993 a la Catalunya d'avui amb la intenció de visualitzar plàcides basses d’oli com jugar a les comparacions apocalíptiques amb altres llocs i circumstàncies.\nQuan l’estiu de 2010 es va produir la gran manifestació contra la sentència del Tribunal Constitucional sobre l’Estatut i el personal assistent reclamà, ja sense cap tipus d’ambigüitat, la independència, els partits espanyols i els seus satèl·lits locals ho van viure amb una certa perplexitat, però encara no amb alarma. El 9 de novembre de 2014, quan es fa la consulta, es produeix un punt d’inflexió significatiu, però no un gir. És només davant la imminència del referèndum de l’1 d’octubre de 2017 quan l’aleshores govern del PP decideix canviar de registre lingüístic de manera coordinada, amb la intenció d’adaptar els fets a la terminologia del Codi Penal sobre delictes com la rebel·lió i la sedició. De fet, hi ha declaracions de ministres d’aquell moment que parteixen de la literalitat de l’article 544 del Codi Penal. L’adjectiu tumultuari, inusual fins aleshores en un context com el que estem comentant, passa a formar part de la fraseologia de les declaracions institucionals i del dialecte politicà en general. La música de la sentència de Marchena es comença a compondre, doncs, abans que es produeixin els fets jutjats.\nPer entendre les actuals reaccions a l’acostament entre el govern espanyol i el català cal tenir molt present la necessitat de dur a terme de totes passades allò que a l’assaig que hem esmentat abans, The dinamic of secession, diu que no s’ha de fer mai. En la mentalitat de l’opinió pública –no només publicada– de molts espanyols, la reunió dels presidents Aragonès i Sánchez constitueix una capitulació comparable a la que els anteriors governs podrien haver fet amb ETA i no van fer. La reunió –diuen– és una rendició derivada de les servituds parlamentàries del PSOE, no un acte de conciliació. Com que és ridículament evident que el Procés no ha comportat cotxes bomba o trets al clatell, cal inventar-se de tant en tant alguna història que pugui tenir un efecte argumental semblant i corrobori d'aquesta manera l'esmentada sentència Marchena. I això encara té un altre efecte col·lateral, que és embeinar-se-la en nom del perdó i no de les cada cop més explícites amonestacions europees en relació als presos polítics. I aquest efecte, de retruc, en genera uns altres, com ara entendre l’actitud catalana com la d’uns desagraïts que s’han mostrat insensibles a la magnanimitat i longanimitat de Sánchez.\nLa projecció tàcita d’un referent prou conegut –el del País Basc dels anni di piombo– a Catalunya feia que l’única sortida possible fos la rendició, o bé algun tipus de performace simbòlica que la fes homologable (un simple mea culpa escenificat institucionalment). Això no ha passat, però. L’escenografia –Sánchez viatjant a Barcelona, i no a l’inrevés– no ha estat pas aquesta. I és que resulta impossible demanar perdó per cotxes bomba que no han existit i disculpar-se per trets al clatell que no s’han disparat. En aquest sentit, la fantasia inconfessable del deep state és que es generi una situació de confrontació que pugui ser equiparada –Marchena again– a la violència, i això no costa gaire. Del que es tracta, en definitiva, és d’excloure qualsevol forma de diàleg o de mera aproximació i que l’única sortida sigui l’entrega d'unes armes imaginàries. Tenint en compte això, m’agradaria pensar que aquí tothom és conscient del que fa i del que deixa de fer.\nFerran Sáez Mateu és filòsof\n","author":"Ferran Sáez Mateu","date":1632175200000,"title":"Opinió Analogies perverses"},{"href":"https://www.ara.cat/opinio/dreta-massa-extrema-dreta-antoni-batista_129_4195129.html","hash":"9371f7a3","content":"\nAntoni Batista\n26/11/2021\nPoca dreta i massa extrema dreta\n4 min\nEl líder del PP, Pablo Casado, de visita a Ceuta.\nReduan Dris / Efe\nUn dels problemes d’Espanya és que la seva política té poca dreta i massa extrema dreta. La gravetat d’aquesta mancança explica molts dels seus problemes, que pateix en diversos graus una democràcia que fa fallida. Un govern dels jutges en números vermells que emula l’executiu i esmena amb sentències allò que la voluntat popular decideix i els seus parlamentaris legislen. Una Constitució exhaurida que va servir per tirar endavant i que ara serveix per fer marxa enrere. Un estat obsolet que lluita contra ell mateix, sotmès als poders fàctics.\nLa Convención Nacional va certificar que avui el PP és un partit escorat a l’extrema dreta, de la a de l’economia a la z de la recentralització uninacional, passant pels atàvics negacionismes de memòries democràtiques que arrenquen de la fòbia a condemnar els crims del franquisme. Aquest avui, tanmateix, no és un gir ni una excepció: és una tradició espanyola que ve de lluny, de molts anys i d’encara més panys ben arrelats en una acreditada herència colpista. Abans de seguir, deixin-me anotar, perquè ho trobo de justícia, que parlo d’una entitat sistèmica, però que hi ha persones que no segueixen ni aquest patró ni aquests cànons. Penso, per dir dos noms representatius, que Núñez Feijóo i Alejandro Fernández encaixarien amb comoditat en les dretes europees de les nissagues liberal i democratacristiana.\nQuan es carrega pel broc gros contra el “règim del 78”, semblaria més precís referir-se al “règim del 23-F”\nA la sortida del franquisme, el seu ampli espectre es va trobar en l’atzucac de la història. Els franquistes que més van fer per restablir les llibertats van crear la Unión de Centro Democrático, que encapçalava el que seria primer president electe, Adolfo Suárez. Eren moments en els quals uns franquistes tenien por de l’esquerra que irrompia amb força als Parlaments i uns altres tenien la síndrome d’Estocolm democràtica. Aquestes raons, i moltes altres més complexes, van fer que els governs Suárez assolissin nivells de llibertat prou alts –només cal donar una ullada a l’hemeroteca i veure què publicaven els diaris i els setmanaris–, que el president Tarradellas restablís la Generalitat des de la legalitat republicana, que es reconeguessin els caràcters nacionals de Catalunya, Galícia i Euskadi, amb el lehendakari Leizaola retornant de l’exili, que s’amnistiessin fins i tot els delictes de sang, que s’estudiés un referèndum sobre la monarquia i que es congelés l’entrada a l’OTAN assistint a cimeres dels països no-alineats.\nTan democràtica va temptar de ser aquella dreta, que a Suárez li van posar una pistola al damunt de la taula per fer-lo plegar, i en un tres i no res, el 1981, van donar un cop d’estat com manen els cànons, amb ocupació del Congrés i les emissores de ràdio i televisió, tancs al carrer, aquarterament de tropa i música de banda militar. A partir de llavors comença la involució que arriba als extrems forassenyats dels nostres dies.\nPer tot plegat, quan es carrega pel broc gros contra el “règim del 78”, hi ha una raó de nomenclàtor, perquè s’arrenca de la Constitució, però semblaria més precís referir-se al “règim del 23-F”. Del general Gutiérrez Mellado plantant cara als guàrdies civils “al suelo todo el mundo” s’ha passat a nomenaments de ministres amb comandament en tropa, Defensa i Interior, educats no tant per manar com per rebre ordres o ensabonar els falsos subordinats. Mentre Angela Merkel se’n va demostrant que una dreta democràtica és possible asseient al banc dels acusats un exnazi, per molt centenari que sigui, aquí neguen fins i tot un memorial a la Via Laietana.\nLa història demostra que a Espanya una dreta convencional no reïx\nLa dreta que volia ser moderació i centre va durar poc, i els intents de redreçar-la van anar pel pedregar, començant per la coneguda com operació Roca, el Partido Reformista Democrático dels Garrigues, Florentino Pérez, Arias Salgado... i seguint pels compassos d’obertura del primer govern Aznar, que va acostar presos d’ETA, va dialogar amb el “movimiento de liberación nacional vasco” i va sopar al Set Portes amb il·lustres proscrits del franquisme, amb Josep Benet com a cap de colla, assegurant-los que, a més a més d’apreciar el català, el parlava en la intimitat. Aquell primer Aznar va incorporar dos ministres de la zona PSUC, primera línia de la lluita antifranquista -Anna Birulés i Josep Piqué-, i va situar com a vicepresident de la SEPI Jordi Dagà, líder estudiantil dels inicis de la UAB i torturat salvatgement durant vint-i-quatre dies... a la Via Laietana! Al Parlament va ser aleshores diputat del PP el meu amic Ricard Fernández Déu, un demòcrata de pedra picada que va contribuir de quina manera a restablir la llibertat de premsa i el català a les grans audiències de ràdio i televisió i que és Creu de Sant Jordi.\nQuan Aznar, l’any 2000, guanya per majoria absoluta, la dreta fa el camí de diluir-se paulatinament en postulats de l’extrema dreta, i el sorgiment de partits com UPyD, Ciutadans i, sobretot, Vox consuma la mort per ofegament del conservadorisme neoliberal. El PP ha perdut vots per tots aquests flancs, que són variacions del mateix tema, i per recuperar-los ha de parlar el seu llenguatge polític i fer identitari el seu llenguatge verbal.\nLa història demostra que a Espanya una dreta convencional no reïx. Això explica en part la dretanització del flanc centrista del PSOE, que capta militants sense partit natural, i també que a Catalunya engreixi el secessionisme un independentisme funcional a la recerca d’un país normal, amb un debat civilitzat i constructiu poder-oposició, amb pactes possibilistes quan calen consens o coalicions per millorar les condicions ciutadanes, traient els tribunals dels escacs de la política i les amenaces amb presons i persecucions dels discursos cridats.\nA Catalunya, per fortuna, sí que tenim dretes democràtiques, que com les dretes angleses van lluitar contra el feixisme. Resulta que, vist avui i des d’aquí, aquest independentisme funcional dona a entendre que la via més operativa per alliberar-se de l’estressant pressió de l’extrema dreta no serà reformar una Espanya irreformable, sinó sortir-ne cames ajudeu-me.\nAntoni Batista és doctor en ciències de la comunicació, periodista i músic\n","author":"Antoni Batista","date":1637881200000,"title":"Opinió Poca dreta i massa extrema dreta"},{"href":"https://www.ara.cat/opinio/voste-no-mateix-miquel-puig_129_4187887.html","hash":"947b9e45","content":"\nMiquel Puig\n19/11/2021\nVostè no fa el mateix?\n3 min\nLa mirada al món pot canviar amb el temps.\nGetty\nAcabo de publicar un llibre en què reflexiono sobre dos fets que em semblen molt importants per entendre el nostre món i que em sembla que no han rebut prou atenció, almenys de manera conjunta: l’estancament del poder de compra del salari mitjà des de fa almenys quatre dècades i la creixent desafecció a les democràcies liberals per part d’amplis segments de la població (en bona part, els més afectats pel primer fenomen).\nCom que al llarg del llibre faig referència a algunes experiències personals, algú hi ha llegit una mena de confessió en què narraria com he anat canviant, al llarg de la vida, certes idees que havia donat per bones quan era un jove professor d’economia.\nIgual que moltes altres persones de la meva generació, m’he vist obligat a canviar algunes idees\nCertament, aquest procés ha tingut lloc. Per exemple, quan encara era un estudiant i treballava al diari més progressista de la Barcelona dels anys 1970 –el Mundo Diario– vaig assistir a una assemblea en què se’ns proposava que signéssim un dels molts manifestos que es van aprovar en el convuls període que va portar de la mort de Franco a la Transició. Vaig prendre la paraula per dir que el signaria, però amb un escrúpol, perquè s'hi demanava simultàniament la legalització dels sindicats i la pujada del salari mínim. El primer objectiu em semblava legítim, però no el segon, perquè els salaris els havia de determinar la lliure negociació entre patronals i sindicats, i perquè, per tant, el salari mínim era una antigalla pròpia de sistemes paternalistes. Quaranta anys després, quan escrivia un altre llibre en què tractava d’esbrinar per què a Espanya el turisme està associat amb la falta de prosperitat, em vaig sorprendre arribant a la conclusió que un augment significatiu del salari mínim és l’únic remei eficaç perquè les zones on el turisme té més pes puguin sortir de la mediocritat econòmica i educativa a què semblen condemnades.\nParal·lelament, i igual que moltes altres persones de la meva generació, m’he vist obligat a canviar altres idees que, per ser d’un altre caire, no he expressat mai per escrit, però que no per això deixen de ser rellevants. N’esmentaré dues: l’imperialisme i l’especulació urbana.\nL’any 1975 vaig celebrar la derrota dels EUA al Vietnam malgrat ser perfectament conscient que el vencedor no era cap democràcia liberal respectuosa dels drets humans. Em semblava que els occidentals havíem de deixar que cada país es governés com volgués el seu poble, que tota intervenció era imperialista i que l’imperialisme era sempre pervers. També vaig participar en les manifestacions contra la invasió a l'Iraq malgrat que el règim de Saddam Hussein no era tampoc cap democràcia liberal. Ara bé, tot i que segueixo pensant que aquella intervenció va ser un crim, en aquell moment la meva visió ja no era tan taxativa, sobretot després que l’exèrcit americà –en contrast amb la vergonyosa passivitat europea– acabés amb la guerra civil i la neteja ètnica a Iugoslàvia a base de bombes. Però el tomb definitiu l’ha provocat la fugida de l’Afganistan, en què aquells antics progressistes ens hem trobat lamentant la fi d’una ocupació occidental que mantenia a ratlla uns talibans que no són liberals, però sí inequívocament populars.\nNo puc descartar que acabi acceptant a contracor que Macron té raó tornant a apostar per les nuclears\nPel que fa a l’especulació urbanística, a la Barcelona dels 1970 semblava fora de tot dubte que l’augment de l’edificabilitat de l’Eixample (en forma d’ocupació dels patis interiors, de sobreedificació i “d’edificis singulars” de gran alçada) no hauria hagut de tenir lloc perquè havia supeditat els interessos socials –que identificàvem amb una densitat baixa– a la cobdícia dels propietaris. Ara, en canvi, les formacions polítiques progressistes que gestionen l’Àrea Metropolitana de Barcelona es plantegen revisar el planejament amb dos objectius: reduir la superfície urbanitzable per guanyar zones verdes i augmentar el sostre edificable per reduir la pressió sobre els preus. Ara bé, aquests objectius exigeixen augmentar l’alçada dels edificis. De fet, arreu del món comença a resultar progressista argumentar que mantenir baixa l’edificabilitat no és sinó protegir els privilegis dels “insiders” contra els “outsiders”, a qui s’està obligant a viure fora de les ciutats.\nLes revisions no acaben aquí. En la meva joventut vaig participar en manifestacions antinuclears (amb el lema “Nuclears no, gràcies”), segueixo pensant que és una font d’energia massa perillosa i he celebrat la decisió de l’Alemanya post-Fukushima de desnuclearitzar-se. Tanmateix, si es confirmés (i subratllo: si es confirmés) que no tenim ni temps ni materials per instal·lar tota la generació d’electricitat renovable que necessitem, no puc descartar que acabi acceptant a contracor que Macron té raó tornant a apostar per les nuclears.\nInconsistència? Quan al gran Keynes li retreien que canviés d’opinió (ho va fer molt més que la majoria) sembla que responia “Quan algú em convenç que estic equivocat, canvio d’opinió. Vostè no fa el mateix?”\nMiquel Puig és economista\n","author":"Miquel Puig","date":1637276400000,"title":"Opinió Vostè no fa el mateix?"},{"href":"https://www.ara.cat/opinio/prohibir-no-acabara-prostitucio-marcal-sintes_129_4185226.html","hash":"9480f9a4","content":"\nMarçal Sintes\n17/11/2021\nProhibir no acabarà amb la prostitució\n3 min\nUna prostituta espera clients al costat del cementiri de Montjuïc, a Barcelona.\nXavier Bertral\nHa tornat amb força, com ha recollit el diari ARA en les seves pàgines, el debat sobre la regulació o la prohibició de la prostitució, dues opcions a les quals se’n pot sumar naturalment una tercera: no fer res, això és, mantenir-la en l’alegalitat, en l’ambigüitat i indefinició en què ara es troba a Catalunya i Espanya.\nEntre els grups d’arguments més explotats des de les posicions prohibicionistes n’hi ha dos que, tot i que cal admetre que efectistes, tenen al meu entendre escassa solidesa, per molta convicció que s’hi vulgui posar. \n'Acabar amb la prostitució', l'article de Marina Subirats\nEl primer parteix de la creença que prohibir-ho és sempre el millor que es pot fer davant d'allò que no ens agrada o que considerem que és un mal. Ve a ser com quan la canalla es tapa els ulls amb les mans refiant-se que així el que els fa por desapareixerà. Però deixar de veure el que tenim al davant no fa que desaparegui, de la mateixa manera que la prostitució no s’evapora màgicament només perquè algú la prohibeixi. Se sol citar en aquest context l’opció abolicionista sueca, que el que ha fet ha estat incrementar el problema en altres països pròxims.\nEl segon d’aquests abordatges està tenyit de paternalisme (o maternalisme). És quan s’afirma rotundament que cap dona no vol o que a cap dona no li convé prestar serveis sexuals. Perquè, s’afegeix, no és digne, és embrutidor i la converteix en un objecte o una mercaderia. Aquests arguments, com és evident, estan amarats de doctrina sobre el que està bé o està malament que algú (també hi ha homes i transsexuals que es prostitueixen) faci amb el seu cos. El problema aquí és que es pretén establir com a normativa una moral particular (la de qui argumenta a favor de la prohibició). O, dit més clarament, imposar la pròpia moral tot menyspreant el parer que pugui tenir la persona concernida, en aquest cas, la prostituta. Se li dicta el que li convé i se li nega la llibertat sobre el seu cos. ¿No havíem quedat que el cos és el feu personal, intransferible, de tot ésser humà? Si creiem el contrari, aleshores, ¿per què no -i disculpin l’exemple- castiguem la persona que intenta el suïcidi?\n'La indignitat de regularitzar la prostitució', l'article de María José Varela\nDes del meu punt de vista, tan sols que una minoria de dones, o fins i tot una sola dona, triï lliurement prostituir-se, ho ha de poder fer. L’estat no té legitimitat per impedir-ho, per prohibir-l'hi, per envair i atemptar contra la seva llibertat individual.\nCom l’amable lector ja deu haver endevinat, soc partidari de la regulació. No estic a favor de la prohibició ni tampoc de continuar plegats de braços. Cal que les nostres autoritats actuïn amb eficàcia davant un problema que és greu, que ha esdevingut gegant i que té com a víctimes milers i milers de dones al nostre país. Un problema que és enormement complex i que, justament per això, no es pot abordar amb fórmules rotundament senzilles, verbigràcia, la prohibició.\nQuan oferta i demanda tenen incentius prou intensos per arriscar-se, per desafiar les lleis i l’autoritat, resulta impossible acabar amb el fenomen en qüestió. No solament això, sinó que aleshores apareixen efectes que agreugen, a vegades moltíssim, el problema. \n'Treure poder a la policia, donar-lo a les prostitutes', l'article de Nuria Alabao\nD’exemples que la prohibició no funciona en certes situacions n’hi ha a cabassos. Citem-ne un de clàssic. El 1920, mercès a la divuitena esmena constitucional, es prohibeix la fabricació, venda i transport de licors als Estats Units. Aquella mesura no aconsegueix resoldre la situació, sinó que gràcies a ella prosperen Al Capone i gent com ell. Durant els anys de la prohibició -l’esmena va haver de ser finalment derogada- es va produir una onada de violència criminal sense precedents. Un altre exemple podria ser l’estraperlo de després de la Guerra Civil, quan es va estendre un mercat negre d’aliments bàsics que la dictadura, malgrat la seva duresa i control sobre la població, no va poder aturar. \nRegular la prostitució significa treure-la dels marges, de l’angle ombrívol, curull d’injustícia i perillós en què es troba. I, sobretot, atorgar drets i deures a les prostitutes. Apoderar-les. Legislar aquesta activitat ha de passar per oferir eines a aquelles dones que desitgin un futur diferent i acompanyar les altres per tal que creïn les seves pròpies empreses o esdevinguin treballadores autònomes. Aquest és un factor clau per acabar amb el negoci dels proxenetes, sigui de la mida i la tipologia que sigui. És imprescindible que la norma propiciï (o, millor, obligui) que les empreses de serveis sexuals siguin propietat de les treballadores, organitzades cooperativament o a través d’una altra fórmula.\nPot ben succeir que, a desgrat d’això, no desapareguin totes les bandes mafioses que obliguen les dones a prostituir-se. La regularització, en establir una diferència nítida entre la prostitució legal i la il·legal, facilitarà notablement la tasca de la policia i els jutges, i els ha de permetre  millors resultats que no pas ara en la persecució dels delinqüents que esclavitzen dones.\nMarçal Sintes és periodista i professor de la Facultat de Comunicació i Relacions Internacionals Blanquerna (URL)\n","author":"Marçal Sintes","date":1637103600000,"title":"Opinió Prohibir no acabarà amb la prostitució"},{"href":"https://www.ara.cat/opinio/cinc-mistificacions-proposta-hub-intercontinental-barcelona-maurici-lucena_129_4064039.html","hash":"94f4e348","content":"\nMaurici Lucena\n23/07/2021\nCinc mistificacions sobre l'aeroport de Barcelona\n3 min\nUn avió vist des del punt on acaba l'actual pista del Prat.\nXavier Bertral\nLeer en castellano\nMistificar és barrejar i confondre espúriament els elements d’un debat per violentar la realitat objectiva. En el nostre temps, en podem dir fake news. És esbalaïdor constatar la plètora de mistificacions que persones presumptament ben informades han propagat al voltant de la proposta d’Aena d’ampliar l’Aeroport Josep Tarradellas Barcelona-El Prat perquè esdevingui un hub intercontinental.\nUna murmuració clàssica és que Aena perjudica a posta l’aeroport de Barcelona, no invertint-hi, per afavorir altres aeroports de la seva xarxa, molt destacadament el de Madrid. A banda del fet incontrovertible de la construcció d’una nova pista i de la imponent Terminal T1 en la primera dècada dels 2000, crec que el compromís ferm d’Aena d’invertir més de 1.700 milions d’euros els pròxims anys per desenvolupar el hub de Barcelona fa sobreres més explicacions.\nCom és possible dir sense enrojolar-se que un projecte de més de 1.700 milions és un xantatge a Catalunya?\nUn segon mite tradicional és que la majoria de beneficis d’Aena provenen de l’Aeroport Josep Tarradellas. La competència entre els grans gestors aeroportuaris internacionals és ferotge i tots ens cuidem de no publicar informació desglossada que proporcioni pistes als competidors. No obstant això, no revelo cap secret corporatiu si afirmo que els ingressos i els beneficis d’Aena, com els de qualsevol empresa aeroportuària eficient del món, són directament proporcionals al nombre de passatgers de cada aeroport, dades que són públiques i es poden consultar cada mes. Hi ha hagut moments puntuals en el passat en què la mala conjuntura de les aerolínies (Iberia, per exemple) ha alterat aquesta regularitat empírica, però això és una excepció a una norma sòlida: a més passatgers, més ingressos i més beneficis. I tothom sap que el de Barcelona no és l’aeroport amb més volum de trànsit d’Aena.\nUna tercera maniobra recent de distracció i mistificació, orientada probablement a disfressar la por a decidir, és acusar Aena de “fer xantatge” a Catalunya i “posar-la entre l’espasa i la paret”. Cada vegada que penso en aquestes declaracions de representants d’institucions públiques sobre la proposta d’una empresa d’invertir a Catalunya més de 1.700 milions d’euros pel seu compte i risc, sense aportació dels pressupostos públics, per forjar un hub intercontinental, em poso les mans al cap. Com és possible dir sense enrojolar-se que un projecte de més de 1.700 milions és un xantatge a Catalunya? Un estudi publicat per IESE fa pocs dies conclou que a Barcelona li falta visió a llarg termini dels seus grans projectes d’infraestructures. L’Aeroport Josep Tarradellas, que el 2019 va aproximar-se al límit de la seva capacitat tècnica, és la infraestructura més important de Catalunya i qualsevol modificació substantiva, per raons pràctiques i regulatòries concomitants, s’ha de planejar amb molta antelació si volem evitar un dilatat període de saturació de l’aeròdrom i la consegüent pujada dels preus dels bitllets d’avió.\nLa Generalitat acosta el seu ‘sí’ a l’ampliació del Prat\nUna altra desfiguració de la realitat és que Aena no ha realitzat les compensacions mediambientals corresponents a la passada construcció de la pista pròxima al mar i de la T1. Les actes de les reunions que certifiquen que s’han dut a terme totes les actuacions per part d’Aena previstes en el pla director de l’aeroport estan signades pels representants del govern de la Generalitat, el ministeri de Transports, el ministeri de Transició Ecològica, els municipis de l’entorn de l’aeroport i Aena. Aquestes actes es poden fer públiques per demostrar-ho. M’entristeix molt que responsables actuals d’institucions públiques catalanes ho desconeguin perquè, entre altres coses, estan qüestionant els seus propis representants, que en el seu dia van certificar que la feina s’havia fet. És cert que la Comissió Europea ha demanat informació; i la resposta a la Comissió que defensa que s’han realitzat totes les actuacions previstes l’hem elaborat coordinadament amb totes les administracions, indicant que, en tot cas, consensuarem mesures addicionals que millorin la situació mediambiental actual.\nLa cinquena deformació de la proposta d’Aena també està vinculada a la Comissió Europea. S’ha dit que les institucions europees no permetran en cap cas l’ampliació de l’aeroport, malgrat que existeix un procediment ben definit en la directiva europea per intervenir a la Xarxa Natura 2000 (un procediment exigent, això sí que és veritat). El cas és que a la web de la Comissió Europea es poden consultar els projectes d’infraestructures de diversos països europeus a qui la Comissió ha autoritzat la modificació de la Xarxa Natura 2000 en els darrers anys. Per què hauria de ser diferent el gran projecte de hub intercontinental de Barcelona si, entre tots, fem les coses bé? \nEn resum, més enllà de l’evident temor de molts representants polítics catalans a l’hora de prendre decisions complexes, en un debat tan transcendent per a Barcelona, la seva àrea metropolitana i Catalunya, ignoro a qui beneficia la mistificació dels arguments, perquè entelen una deliberació sobre el hub intercontinental que hauria de ser honesta i transparent; però tinc clar que no beneficien el país ni la seva ciutadania.\nMaurici Lucena Betriu és president d’Aena\n","author":"Maurici Lucena","date":1626991200000,"title":"Opinió Cinc mistificacions sobre l'aeroport de Barcelona"},{"href":"https://www.ara.cat/opinio/no-mires-arriba-pablo-iglesias_129_4227217.html","hash":"9666ba70","content":"\nPablo Iglesias\n01/01/2022\nNo miris cap amunt\n3 min\nLa destrucció de la Terra per l'impacte imminent d'un cometa és el punt de partida de 'Don't look up'.\nGetty\nLeer en castellano\nAquest article conté alguns espòilers, però no tants.\nAdmeto que vaig rebre tants missatges perquè anés a veure Don't look up que vaig acabar tenint més expectatives de les recomanables per veure-la. Em va venir a socórrer la meva amiga i talentosa directora Paula Ortiz, que m'explicava per Telegram que l'estètica de la farsa és difícil de mantenir en tot un llargmetratge i que, al mateix temps, els llargmetratges cada vegada competeixen pitjor, a l'hora de filar prim, amb les sèries. Certament no deixarà l'empremta de The good fight ni la de Succession. Però superada la frustració inicial, el cert és que la pel·lícula d'Adam McKay mola bastant per acabar l'any, precisament perquè capta la mar de bé l'esperit dels nostres temps.\nEl film de McKay ha actuat com un artefacte polític crític de gran eficàcia a Espanya\nL'èxit de la seva estrena a Netflix i la conversa social que ha generat arreu del món ens diu almenys dues coses. La primera és que ha agradat a milions de persones que han vist el seu món (el nostre món pandèmic i distòpic) molt ben retratat en la comèdia, malgrat que va ser concebuda abans de la pandèmia. La segona és que la pel·lícula ha actuat com un artefacte polític crític de gran eficàcia a Espanya. Les xarxes socials porten dies traient fum amb el tema. Desenes de tuitaires, des de Rosa María Artal fins al mateix compte de Netflix Espanya, van reconèixer Susanna Griso en el personatge de Brie Evantee (Cate Blanchett). El mateix Pedro Vallín, incontenible com és ell, va arribar a compartir un tuit del guionista Javier Durán en què assajava un same energy entre una foto d'Evantee i Jack Bremmer (Tyler Perry) i una altra de Susanna Griso i Pablo Motos. Hi havia un ampli consens també a les xarxes sobre el fet que Isabel Díaz Ayuso estava molt ben representada per Janie Orlean (Meryl Streep) i, per extensió, que el mancat d'escrúpols Jason Orlean (Jonah Hill) era Miguel Ángel Rodríguez, si bé més sobri, de caràcter. Enric Juliana mentrestant callava i es refugiava en el preciosisme estètic de Paolo Sorrentino (cadascú es refugia dels meteorits com pot i Juliana fa molt que va decidir esperar la fi del món al le botteghe oscure de la seva Itàlia interior). Juan Carlos Monedero disparava a matar i comparava la pel·lícula amb els retrat de Goya dels Borbons, mentre que Jorge Moruno escombrava cap a casa pel broc gros madrilenyista i comparava l'arribada del cometa amb la situació de l'atenció primària a Madrid (militant però un pèl forçat, Jorge). Per la seva banda, el jurista Joaquín Urías es descollonava amb elegància processal de la rebuda entusiasta que ha tingut la pel·lícula entre ultradretans, negacionistes i cunyats orgullosos d'haver estudiat a la universitat de la vida. Ahir van dir que era una vergonya pretendre polititzar una cançó escrita per a La casa de papel com el Bella ciao i avui els encanta Don't look up. Borja Sémper va dir, salomònic, que la pel·li va de tots i pensarà segurament que Casablanca és un film que podria resumir-se en \"ni feixistes, ni antifeixistes\". El millor, sens dubte, Juan Carlos Girauta: \"Tots són idiotes en aquest món apocalíptic\". Potser amb aquest tema Ciutadans remuntarà. Apunta Arrimadas.\n'No mires arriba': Netflix no se'n surt amb la seva ambiciosa 'Doctor Strangelove' sobre la crisi actual\nPerò el cas és que Don't look up retrata bé alguns mals polítics dels nostres temps. Els poders mediàtics conservadors menteixen de manera militant des del moment en què la veritat i la mentida són, com explicava la periodista Olga Rodríguez, dos punts de vista legítims en els nostres temps. A tall d'exemple: qui tenia les competències en la gestió de les residències de gent gran durant la pandèmia? La veritat és només una opció periodística i els mitjans reaccionaris poden optar per explicar-la o no, però les seves línies editorials quasi sempre els portaran a mentir. La mentida és més eficaç ideològicament que la veritat. Així funciona i els periodistes ho saben. Si jo els expliqués el munt de missatges que he rebut dient \"És que treballo on treballo\". La pel·li explica així una clau mediàtica fonamental del nostre temps: l'important per fer-ho bé a la tele no és dir la veritat, sinó tenir l'entrenament adequat per agradar a un tipus concret d'audiència. Un cometa que, segons els científics, avança perillosament cap al planeta, és només un relat tan legítim com qualsevol altre.\nEl film de McKay també explica una clau econòmica: que en el capitalisme la lògica del benefici empresarial està sempre per sobre de l'interès general. Per què no s'alliberen les patents de les vacunes? ¿Prima l'interès general o el benefici de les farmacèutiques? Responguin-se vostès mateixos.\nVegin-la i parlin-ne aquestes festes. Diu segurament més del que ha passat aquests anys que els resums que faran a moltes televisions.\nPablo Iglesias és doctor en ciències polítiques per la Universidad Complutense de Madrid, ex secretari general de Podem i ex vicepresident segon del govern espanyol\n","author":"Pablo Iglesias","date":1640991600000,"title":"Opinió No miris cap amunt"},{"href":"https://www.ara.cat/opinio/otegui-esmena-totalitat-josep-ramoneda_129_4153962.html","hash":"97027914","content":"\nJosep Ramoneda\n19/10/2021\nOtegi i l’esmena a la totalitat\n3 min\nArnaldo Otegi durant la declaració solemne amb motiu del desè aniversari del cessament de la violència d'ETA.\nJavier Etzezarreta / Efe\nLeer en castellano\nJosep Ramoneda: 'Otegi i l’esmena a la totalitat', l'article en àudio\n1. Mai. “No s’hauria d’haver produït mai”. Em sembla que hi ha un ampli consens que, més enllà de les expressions de dolor i comprensió per les víctimes, aquesta frase és l’element central de la declaració d'Arnaldo Otegi amb motiu del desè aniversari del final de ETA. És una esmena a la totalitat, sense excepció: des del primer atemptat fins al darrer.\nCertament, no és el mateix la violència de resistència contra una dictadura que la violència en una societat democràtica. Només excepcionalment, en nom de la llibertat –no en abstracte sinó en termes molt concrets– es pot justificar la violència. I és així que ETA va adquirir una certa aurèola durant la dictadura, amb moments centrals com el judici de Burgos, que va ser una posada en escena de rellevància mundial, i especialment l’atemptat contra Carrero Blanco, que, tant pel personatge com per la modalitat de l’acció, va fer prendre consciència de la fragilitat del règim franquista. No soc gens partidari de les teories de la conspiració. Sempre he cregut que Caín va matar Abel. Però el mateix desconcert en què havia entrat el règim donava ales a tota mena de fantasies. Quan Martín Villa era ministre de l’Interior del primer govern Suárez, Martí Gómez i jo el vam entrevistar al despatx on havia estat Carrero Blanco com a president del govern. En acabar la conversa, em vaig acostar a la finestra que donava a la Castellana. Martín Villa em va dir: “Veu la parada d’aquí davant? Vostè sap que just abans de l’atemptat Henry Kissinger va visitar Carrero. Òbviament l'FBI va revisar la zona a fons. I van veure que al banc de la parada hi havia una persona asseguda que mai pujava a l’autobús. Va resultar ser un dels autors de l’atemptat”. “Què m’està dient?” No em va deixar acabar la frase: “No, no li dic res, només li dono una informació”.\nA finals dels 80, amb la confiança en la desmobilització d'ETA segurament es va perdre un temps preciós per arribar a acords de pau amb l'organització\n2. Desconeixement. En tot cas, tot allò que podia ser vist com una via radical de resistència a la dictadura es va convertir en una mena de fatalitat, després. Sense que ningú fos capaç d’aturar-ho. I crec que aquí va pesar un gran error col·lectiu: una barreja de desconeixement i mitificació d’ETA. No només gran part de la ciutadania, jo entre ells, sinó també una majoria dels dirigents polítics es pensaven que la violència desapareixeria un cop caiguda la dictadura. Que el que va fer ETA-pm, dissoldre’s i entrar en l’espai polític a través d'Euskadiko Ezkerra, ho faria també el nucli central d’ETA. I de fet aquesta idea era bastant imperant en les eleccions de 1977 en què el PNB apareixia com a garantia de l’estabilització de la situació. L’escissió d’ETA va ser un mal auguri. Després tot va anar pel pedregar, va desbordar l’aparell d’Estat, que es va perpetuar amb els GAL en la via de les clavegueres. Amb la confiança en la desmobilització, que semblava que s’havia d’imposar de la manera més natural del món, segurament es va perdre un temps preciós per arribar a acords de pau amb una organització que es va anar radicalitzant a mesura que les portes que s’obrien es tancaven. Fins que es va arribar a un punt de no retorn.\nLa violència acaba apoderant-se dels cossos i les ànimes\nÉs el caràcter contaminant de la violència, que, per molt que es pugui explicar i fins i tot justificar en moments determinats –per exemple, sota una dictadura–, acaba apoderant-se dels cossos i les ànimes, sobretot quan s’imposen objectius i realitats superiors al reconeixement de l’altre i a la vida de les persones: una idea religiosa de la pàtria com a sagrada entitat per sobre dels ciutadans, convertits d’aquesta manera en simples individus; la divisió entre bons i dolents, entre autèntics i traïdors, que genera fronteres reals i simbòliques arreu; i les pugnes per la bandera de la radicalitat dins d'una organització alimentada per la banalització del mal. Quan aquests factors cristal·litzen i la dinàmica de confrontació es fa estructural, costa molt trobar la sortida, que requereix una mutació significativa de l’entorn que ha estat caldo de cultiu. Té raó Otegi amb la seva esmena a la totalitat. Llàstima que hagi arribat tan tard.\n'El valor d’Otegi i la generositat de les víctimes', l'article d'Antoni Batista\nJosep Ramoneda és filòsof\n","author":"Josep Ramoneda","date":1634594400000,"title":"Opinió Otegi i l’esmena a la totalitat"},{"href":"https://www.ara.cat/opinio/xarxes-policies-pensament-nuria-alabao_129_4187459.html","hash":"98be4618","content":"\nNuria Alabao\n19/11/2021\nLes xarxes, policies del pensament\n2 min\nLeer en castellano\nTwitter es va popularitzar a l'estat espanyol molt vinculat a l'erupció democràtica que va suposar la revolta del 15-M. Avui ens preguntem què domina aquesta xarxa social: si la funció d'àgora pública o la d'espai de control social, del que pot ser dit. Moltes periodistes, polítiques o activistes confessen que ja no s'atreveixen amb certs temes polèmics –pot ser la prostitució o la llei trans però també algun aspecte del Procés–. D'altres, directament, han abandonat aquesta xarxa social –o d'altres– davant del primer o enèsim atac de les hordes indignades on es multipliquen insults, amenaces i fins i tot apel·lacions a qui els ha contractat perquè aquesta persona sigui acomiadada. Algunes ho són.\nLes xarxes són ambivalents. Als periodistes ens permeten tenir una comunitat de gent interessada en allò que diem. Discutir amb aquesta gent és valuós, prendre el pols a l'actualitat també. Però pot passar que el teu pensament no estigui alineat amb el clima del moment, o que creguis que la complexitat que exigeix determinat tema no serà respectada al debat. Aquest és un dels pitjors efectes de les xarxes: les discussions se simplifiquen, les idees que hi circulen més aviat són les extremes, les més polaritzades –és a dir, les que tenen més càrrega moral–. No hi ha cap secret, els algoritmes estan dissenyats precisament perquè passi això.\nLes extremes dretes han crescut en aquest caldo de cultiu. És com si els algoritmes estiguessin pensats per a elles, perquè circulin fake news, exabruptes, per servir d'escenari a confrontacions sense quarter. És a dir, perquè generin subjectivitats a to amb les guerres culturals. Però perquè això funcioni hi ha d'haver una contrapart. Una “esquerra” que vulgui jugar al joc de l'escàndol moral o de l'escarni públic –una reacció que precisament busquen els partits ultres per difondre'n més les idees–. Aquesta esquerra, cosa que resulta més inquietant, no es dedica només a confrontar amb els oposats sinó que s'acarnissa més amb els seus.\nSembla que les xarxes s'han muntat sobre una característica de les formes de politització contemporània, almenys la que s'expressa comunicativament, aquella de la política moralista o la policia semiòtica. Aquella que persegueix amb acarnissament el que no pensa igual, o el que fa una relliscada en l'expressió com si tot es jugués al món de les idees. La conseqüència és un cert antintel·lectualisme també en l'àmbit del progressisme. Com diu la pensadora Wendy Brown, abans la tradició d'esquerres era la de la crítica als problemes estructurals. Avui s'assenyala persones i actituds i se'ls culpabilitza com si fossin la causa de l'opressió. Això acaba amb la crítica perquè sembla que la justícia sigui un problema del discurs i no de formacions de poder històriques, politicoeconòmiques i culturals. Per dir-ho així, ni perseguir individus, ni impedir les seves expressions racistes o masclistes acabarà amb la llei d'estrangeria o la divisió sexual del treball.\nNuria Alabao és periodista i antropòloga\n","author":"Nuria Alabao","date":1637276400000,"title":"Les xarxes, policies del pensament"},{"href":"https://www.ara.cat/opinio/museus-vells-museus-nous_129_4120966.html","hash":"994fb6ff","content":"\nIngrid Guardiola\n18/09/2021\nMuseus ‘vells’, museus nous\n4 min\nEls museus etnològics, els arxius comarcals o els museus d’història recorden aquells antics gabinets de curiositats del Renaixement, aquelles golfes mal endreçades, plenes de troballes, de pols no espolsada, de bosses de plàstic amb objectes emmudits abans d’hora, de fòssils de tot tipus per substantivar i catalogar. I el personal que hi treballa, avesat a l’eclecticisme, a bellugar-se més des d’ecosistemes complexos i dispersos que de relats esprimatxats, ofereix un esperit tan flexible com les parets dels museus, molts dels quals fan via gràcies al coneixement i la voluntat del seu cos de treballadores i treballadors (aquest sí, força esprimatxat).\nEn els últims anys, a més, aquesta flexibilitat ha sabut nodrir-se del diàleg entre els museus etnològics i els artístics. Un trascolament que ha permès compartir preguntes sobre el sentit, valor i privilegi històric dels fons i les col·leccions, aplicant estratègies polítiques com el feminisme, l’antiracisme o el decolonialisme en la revisió dels discursos i pràctiques museals. El cas del Museu Reial de l’Àfrica Central (MRAC) de Bèlgica (avui African Museum) és paradigmàtic: sis anys tancats i 70 milions invertits amb l’objectiu de trencar amb el fantasma de Leopold II i la vella idea dels museus d’etnologia com a instruments de promoció de les polítiques colonials dels estats nació del segle XIX. A Girona, la necessitat de rellegir el passat en clau feminista de molts espais dedicats a la història i l’etnologia la trobem al Museu d’Història i al Museu d’Història dels Jueus gràcies al minuciós treball de Sílvia Planas; al Museu Comarcal de Cervera a través de Carme Bergés, que inclou la perspectiva feminista en la descripció de tot l’inventari, o en el replantejament del paper del treball de les dones en les colònies tèxtils al Museu del Ter, dirigit per Carles Garcia.\nA Catalunya, un dels museus etnològics pioners a l’hora d’incorporar la mirada de l’art contemporani va ser el Museu de la Mediterrània, que a principi del segle XX va crear l’Espai Montgrí perquè servís de plataforma per donar a conèixer artistes i projectes del territori. Aquest 2021 el cicle Desplaçaments. Ressonàncies contemporànies mira al propi fons del museu amb dues exposicions de producció pròpia, on les col·leccions queden a mans de Pep Aymerich i Irena Visa, amb el comissariat a càrrec de la cooperativa cultural Rizoma. Si Aymerich se centrava en els còdols i les eines de picapedrer, Visa ho feia en les fotografies. Un article de finals d’agost d’Eudald Camps sobre la seva exposició remetia al llibre La càmera lúcida de Roland Barthes i a la idea que tota fotografia porta associada, sempre, fúnebrement, el seu referent amb ella i que arriba a la seva plenitud quan el referent ja no hi és. Potser per això les arques dels museus etnològics són espais plens de fantasmes; d’aquí que interessin tant a molts i moltes artistes, atrets per allò que defuig les raons, per l’abisme, per la parla confusa del passat. Aquí, la relació que hi ha entre les obres dependrà de l’artista i, si no hi ha res, també serà cosa seva. És el plaer de, després de més de dues dècades de viure segons el cànon d’Ikea i tot el que implica (low cost, minimalisme, caràcter efímer, usabilitat, renovació permanent), tornar als armaris de ca l’àvia, a la vida de segona mà, als llegats.\nEl Museu de la Vida Rural, amb la incorporació el 2017 de Gemma Carbó a la direcció, ha guanyat una gran aliada per a la creació contemporània, l’educació i la sostenibilitat. A Solsona, el 2 de setembre, i sota el comissariat de Jaume Coscollar, Perejaume va inaugurar una intervenció al Museu Diocesà i Comarcal com a part del seu 125è aniversari; l’exposició, titulada D’un or que crema, inclou les peces de Perejaume i una obra de videodansa de Cesc Gelabert que dialoguen amb la col·lecció del Renaixement i del Barroc del museu. El 2 d’octubre, al Museu Arqueològic de Banyoles, altre cop la banyolina Irene Visa inaugurarà l’exposició Res a veure, que forma part d’una trilogia de projectes que tenen l’arqueologia com a detonant. La intervenció de Visa pretén, segons la mateixa autora, “visibilitzar l’estructura més literal del museu: l’edifici, les vitrines, els elements indicadors... tots aquells elements que acullen les peces però que no són peces, una celebració de tot allò que el museu és, ha sigut i seguirà sent”. També cal posar especial atenció al Museu de Cervera - Casa Museu Duran i Sanpere, on la intervenció de l’artista Ana de Matos és especial perquè afecta la totalitat de l’edifici amb un projecte, Representación de una muerte anunciada, que reflexiona sobre la relació entre l’esborrat de memòria de les dones artistes quan moren i la pèrdua de valor social.\nFinalment, mencionar Cap a les deus -una gramàtica fluvial-, l’exposició que s’inaugurarà el 8 d’octubre al Bòlit, centre d’art contemporani de Girona, que, des del maig, dirigeixo. Volia començar per casa, arrelar-me a la idiosincràsia gironina, a la cultura fluvial. Si bé l’exposició convoca vuit obres de nova producció (una de caràcter participatiu), quatre obres recuperades i remuntades, i un paquet de conferències, tallers i rutes, alguna cosa hi faltava, i és aquí on van aparèixer les “notes de peu de pàgina”, material etnogràfic i històric del CRDI (Centre de Recerca i Difusió de la Imatge), del Museu del Ter, del Museu de la Mediterrània i del Museu de Ripoll.\nSegons Boris Groys a La lògica de la col·lecció i altres assaigs (Arcàdia, 2021), un museu és un cementiri de coses mortes i, alhora, la vida d’una obra no comença fins que entra al museu: el que la vivifica és formar part d’una col·lecció. Museus com el Macba, la Fundació Tàpies o el MNAC treballen insistentment sobre les seves pròpies col·leccions, reactualitzant benjaminianament el seu discurs. Potser la novetat rau en com els artistes passen dels museus i centres d’art a aquells espais històrics i etnogràfics en què les obres es fan llegats, i els llegats troballa; i en aquelles troballes potser els artistes senten com s’alleugereix l’arbitrarietat o la pressió per la bona forma, com el concepte es fa diàleg i l’obra es fa pòsit amb el pòsit.\n","author":"Ingrid Guardiola","date":1631916000000,"title":"Opinió Museus ‘vells’, museus nous"},{"href":"https://www.ara.cat/opinio/senu-sirve-aprender-catala_129_4182109.html","hash":"9b43b1ca","content":"\nTeresa Esperabé\n14/11/2021\n“Señu, para qué sirve aprender català?”\n4 min\nHe estat més de 20 anys de mestra en escoles de les perifèries de Sabadell, Terrassa, Rubí, Barcelona... A mitjans dels anys 90 hi havia molt alumnat la primera llengua del qual era el castellà, i al voltant del 2000 van començar a arribar infants i adolescents que tenien per primera llengua l’urdú, l’àrab, el xinès, el romanès, etc.\nAls 90, recordo una escola a Terrassa on vam realitzar una setmana cultural sobre la gastronomia, els balls i les tradicions de les comunitats autònomes. Cada classe es va documentar sobre una: Astúries, Andalusia, les Illes Canàries... i al final de la setmana es va fer una preciosa exposició amb totes les feines fetes.\nAl voltant del 2000 en una escola de Nou Barris vam començar a fer projectes sobre els països de l’alumnat. En recordo especialment un a 3r de primària sobre Bolívia. A la classe hi havia dos nens bolivians. Vam estudiar les festes, la fauna, la flora i la geografia del país. Un matí van venir les seves famílies a portar-nos productes i contes típics de Bolívia. Arran d’allò, aquells nens i les seves famílies sempre es van sentir propers a l’escola. Tothom els mirava amb més complicitat i reconeixement des d’aquella experiència.\nEn una altra escola on vaig treballar es va instaurar “el dia dels traductors/es”. Es preparava amb temps i amb dedicació de tot el claustre. El departament d’Educació enviava persones traductores de les llengües de l’escola i les famílies passaven el dia al centre. Només hi havia una condició: havien de portar un plat típic del seu país per compartir. Era una fotografia emocionant veure famílies de molts racons del món convivint juntes. L’objectiu de totes era millorar l’educació dels seus fills/es sabent que venien amb “motxilles” molt carregades i de llocs tan allunyats com Nigèria, el Pakistan, Egipte... i també tenien un altre objectiu comú: integrar-se en la terra que els acollia per donar-los un futur millor que el que ells havien tingut. Cada família tenia una entrevista amb la tutora i la traductora sobre el procés de cada alumne/a. Per a nosaltres, les mestres, era un dia important en què s’establia un vincle que duraria tot el curs. Al centre també s’oferien classes de català per a les famílies del Consorci per a la Normalització Lingüística. Aquestes sessions permetien que es vinculessin a l’escola i a la llengua d’una manera natural i propera. Era una gran experiència per a tothom.\nTornant al present, la setmana passada em vaig trobar l’Antonio, un alumne d’Hondures que sempre em deia: “Señu, para qué sirve aprender ‘català’?” Quan em va veure em va dir: “Señu, doncs sí que serveix aprendre català, ara estic treballant en un restaurant i m’han agafat perquè parlava català. Estic content d’haver-te fet cas a classe. ¿Te’n recordes quan els dilluns explicàvem a la rotllana què havíem fet el cap de setmana i fèiem un diari sobre les nostres vides? Ens ho passàvem bé i rèiem molt”.\nEscoltant l’Antonio, penso que sí que teníem raó quan insistíem amb molta estima dient: “En català, sisplau”. El català és una llengua útil i necessària i per això la llengua catalana ha de ser la llengua vehicular a l’educació. Les llengües són cultura, són el nostre passat, el nostre present i el nostre futur. Per això hem de tenir cura i protegir el català. I perquè això passi, s’han d’incrementar els recursos com les aules d’acollida, els equips LIC... S’han d’impulsar programes per a les famílies, promoure el català fora de l’horari lectiu (a l’espai del menjador, a les extraescolars ), a l’oci, a la televisió… I cal una forta inversió en formació per a les professionals i així actualitzar les maneres de promoure l’ús del català. Veiem d’uns anys ençà que l’ús social de la llengua ha minvat, especialment per part de les persones joves. Les sèries, les xarxes i els jocs online són ara mateix espais als quals dediquen moltes hores, i haurien de poder-se consumir en català amb facilitat. Tenim plataformes audiovisuals on és una quimera trobar una pel·lícula en català.\nLes persones que venim del món educatiu no oblidem com als anys 80 es va impulsar, primer des d’ambients progressistes i després ja amb un ampli consens social, que el català esdevingués la llengua vehicular a l’escola. Totes recordem la lluita de les escoles de Santa Coloma de Gramenet perquè les classes es fessin en català. Aquesta lluita i d’altres van aconseguir que s’aprovés la llei d’immersió lingüística el 1983. Aquest fet va assegurar la competència lingüística de l’alumnat en les dues llengües cooficials i va evitar que se separés els infants per raó de llengua. Aquesta llei va ser una eina que va facilitar la cohesió social i la igualtat d’oportunitats.\nAra estem en un altre context, també complex, on són necessaris aquella força, il·lusió i consensos. Hem de recuperar l’esperit d’aquells anys d’igual manera que ara l’Antonio ja sent la llengua catalana com a part de la seva vida. Caldrà, doncs, posar-nos a treballar organitzacions, institucions, partits polítics, comunitat educativa... per construir aquesta nova realitat on el català sigui la llengua que fomenti la concepció que som “un sol poble” al marge dels nostres orígens culturals o socials.\n","author":"Teresa Esperabé","date":1636844400000,"title":"Opinió “Señu, para qué sirve aprender català?”"},{"href":"https://www.ara.cat/opinio/meritocracia-trump-josep-ramoneda_129_3030977.html","hash":"9bf85908","content":"\nJosep Ramoneda\n12/01/2021\nDe la meritocràcia a Trump\n3 min\nEls seguidors aconsegueixen trencar la seguretat del Capitoli\nJIM LO SCALZO / EFE\n1. Fer callar. Twitter i Facebook han suspès els comptes del president Trump. No han estat les institucions les que l’han fet callar, han estat dues companyies globals que fins ara eren els vehicles principals de les campanyes del president per subvertir les institucions. De cop li neguen la paraula. Qui mana aquí? ¿Té raó Jacques Attali quan diu que “la lluita pot acabar sent entre estats totalitaris i grans empreses digitals”?\nAngela Merkel ha fet notar que aquesta suspensió li semblava una decisió “problemàtica”. Té raó: com ha dit el seu portaveu, és l’estat el que hauria “d’establir un marc per regular les xarxes socials”. Si no aconsegueixen fer-los pagar impostos, ¿com pretenen decidir què poden vehicular i què no? L’assalt al Capitoli com a icona d’un final d’època.\n2. Degradar. Cinc dies després he tingut la sort de mantenir una llarga conversa amb el filòsof Michael Sandel a l’Escola Europea d’Humanitats. Sandel atribueix a la meritocràcia l’erosió de la societat americana que ha dut a la brutal dinàmica de confrontació sobre la qual Trump ha muntat la seva delirant aventura. La meritocràcia com a ideologia de la revolució neoliberal que ha conduït la societat al límit després de quaranta anys de destrucció dels elements culturals i identitaris que la teixien.\nFrançois Mitterrand, Felipe González, Bill Clinton, Tony Blair, Gerhard Schröder i tants d’altres es van plegar a les exigències del furor neoliberal sense ni tan sols aixecar la veu\nLa via de penetració de la ideologia del mèrit és el credencialisme, diu Sandel, que troba en la titulació universitària l’instrument bàsic. En una societat desigual els que arriben a dalt han de creure que el seu èxit té una justificació moral: talent i esforç, incapaços d’acceptar el paper de l’atzar, de les situacions de partida, dels cops de mà que t’han donat, en una vida en què ni tan sols escollim on naixem. Naturalment, la contrapartida del mèrit com a font de legitimació moral és la culpabilització del que no hi arriba. Si no se n'han sortit és el seu fracàs. Tanmateix, per molt que el nombre de titulats universitaris augmenti, sempre seran una minoria. Amb la qual cosa es nega el reconeixement al treball de moltíssima gent. El Somni Americà es desdibuixa. La retòrica de l’ascens social sona buida. La versió tecnocràtica de la meritocràcia trenca el vincle entre mèrit i judici moral: tot gira al voltant del creixement del PIB i del valor de mercat de les persones. El diner es converteix en el criteri d’avaluació de l’èxit i debilita els llaços d’una societat democràtica.\nL’externalització del judici moral i polític als mercats buida de significació la política. I així s’erosiona la responsabilitat i es desmoralitza les persones, es debilita la dignitat del treball, es pren poder als ciutadans corrents. I molt d’ells queden a l’abast de qualsevol impostor, tipus Trump, disposat a explotar el ressentiment contra l’establishment i a furgar en el nativisme, la misogínia, el racisme. La convicció meritocràtica que les persones mereixen la riquesa (sigui la que sigui) amb la qual el mercat premia els seus talents fa de la solidaritat un projecte impossible. I els valors de la democràcia decauen.\nDel Somni Americà fins al Capitoli: un procés de més de quaranta anys de degradació tecnocràtica del qual el Partit Demòcrata (com la socialdemocràcia i les esquerres europees) té bona part de responsabilitat. No han fet res per evitar-ho. Han assumit dòcilment les exigències dels poders econòmics: tots es van apuntar al Consens de Washington, tots han anat acceptant el procés de dessocialització. I ara se sorprenen perquè una part de la ciutadania se’ls ha escapat de control. S’havia fet invisible per a ells i ara reneix amb agressivitat moguda per oportunistes lideratges d’extrema dreta. François Mitterrand, Felipe González, Bill Clinton, Tony Blair, Gerhard Schröder i tants d’altres es van plegar a les exigències del furor neoliberal sense ni tan sols aixecar la veu.\nAra arribem a un canvi d’època amb les democràcies debilitades i amb l’autoritarisme amenaçant, mentre els poders de la globalització digital exhibeixen musculatura retirant la paraula a qui havien donat instruments i facilitats per conduir la seva peculiar contrarevolució. En aquestes condicions, ¿és una utopia pensar en reconstruir el teixit democràtic perdut?\nCom restaurar l’edifici democràtic?\n","author":"Josep Ramoneda","date":1610406000000,"title":"Opinió De la meritocràcia a Trump"},{"href":"https://www.ara.cat/opinio/possible-setena-onada_129_4203717.html","hash":"9c8f1e40","content":"\nOriol Mitjà\n05/12/2021\nÉs possible una setena onada?\n5 min\nUn jove vacunant-se contra el coronavirus a Barcelona.\nCristina Calderer\nLeer en castellano\nEnfront de l’escassetat de dades, els científics tenim opinions diferents sobre la variant òmicron. Fins que no disposem de l’evidència científica suficient, les idees que expressem són només opinions o suposicions partint d’ unes probabilitats, i el que expresso a continuació s’ha de llegir sota aquesta premissa. Els dos motius de preocupació sobre l’òmicron són la ràpida transmissió a la província de Gauteng, on més del 65% de la població adulta està vacunada, i l’elevat nombre de reinfeccions observades en persones prèviament vacunades. Les mostres analitzades demostren que l’òmicron guanya terreny a la delta a Sud-àfrica i, per tant, deu tenir algun avantatge sobre la variant anterior, ja de per si molt transmissible.\nQuines són les diferències entre l’òmicron i altres variants? Hi ha dos paràmetres que ens interessen de les variants i que fan incrementar la velocitat de propagació real (o nombre reproductiu efectiu, Rt). Primer, l’increment de la transmissibilitat intrínseca a la variant (o nombre reproductiu bàsic, R0). Segon, l’increment en la capacitat d’escapar dels nostres anticossos com a resultat de la disminució en la seva activitat neutralitzant.\nPer posar un exemple que s’entengui: en una carrera entre un cotxe esportiu i una ambulància, en una autopista sense obstacles, sempre guanyarà el cotxe esportiu (perquè té un motor més potent). Això és l’increment de transmissibilitat intrínseca. Però, en canvi, si van per ciutat, i el 90% de semàfors estan en vermell (que són els nostres anticossos), l’ambulància té la possibilitat de saltar-se els semàfors i anar més ràpid. Això és l’increment d’escapament.\nSi mirem les variants anteriors, la variant original tenia una R0 de 3, l’alfa (Regne Unit) va pujar a R0 de 4 i la delta (Índia) a R0 de 6, amb un petit increment de la capacitat d’escapament. És a dir, totes dues tenien “motors més potents”, van escampar-se globalment i van causar la quarta i la cinquena onades a Catalunya, respectivament.\nEn canvi, la beta (Sud-àfrica) i la mu (Colòmbia), amb una R0 de 3 però un increment substancial de la capacitat d’escapament de 10 vegades, no es van propagar més enllà de les localitats on van aparèixer. Això es deu al fet que van sorgir en un moment en què les persones encara no estaven vacunades i l’escapament vacunal no conferia un avantatge a la variant. Seguint amb la metàfora, l’esportiu (e.g., la delta) es trobava tots els semàfors en verd i l’ambulància (e.g., la beta) no el podia guanyar.\nAra l’escenari ha canviat. Hi ha moltes persones vacunades i, per tant, per a una variant és més avantatjós un increment de la capacitat d’escapament vacunal, que no un increment de la velocitat de transmissió intrínseca.\nPer a l’òmicron hi ha dues combinacions possibles. Que tingui una R0 de 9 amb increment d’escapament lleu de 5 vegades, o bé una R0 de 5 amb increment d’escapament de 20 o 30 vegades. En el primer escenari, l’òmicron ens afectaria menys als països que tenim taxes de vacunació elevada, però en el segon escenari, que és el més probable, sí que podem esperar que causi malaltia lleu als vacunats i que hi hagi una onada d’òmicron.\nTant la R0 com l’activitat neutralitzant encara s’han de comprovar, i trigaran aproximadament dues setmanes fins que puguin fer créixer el virus (o el pseudovirus) al laboratori i determinar de manera fiable aquests dos paràmetres.\nLes exportacions d’òmicron ja s’han sembrat a tot el món i ara és qüestió de temps que creixin les onades possiblement en les pròximes vuit setmanes. A Catalunya podríem veure una onada d’òmicron dins d’aquesta franja temporal. La variant alfa va aparèixer al Regne Unit el desembre de 2020, i va causar la nostra quarta onada el març de 2021. La delta a l’Índia va aparèixer l’abril de 2021 i va deixar el país sense abastiment d’oxigen, i el juliol de 2021 provocava la nostra cinquena onada.\n¿Continuarem tenint protecció contra la malaltia greu? Encara no hi ha dades de virulència (percentatge de persones que hospitalitzen). I encara que l’escapament vacunal podria comportar un increment dels casos lleus, és menys probable que provoqui un increment molt gran de casos greus. Una excepció serien les persones més vulnerables amb una immunitat incompleta.\nM’explico: per poder causar malaltia, el virus necessita accedir a l’aparell respiratori, envair les cèl·lules i aprofitar-se de la seva maquinària per multiplicar-se. Podem atacar-lo en dos moments: o bé abans que entri a la cèl·lula (atac amb anticossos), o bé quan ja ha entrat a la cèl·lula respiratòria (atac amb limfòcits T que destrueixen les cèl·lules infectades).\nEl nivell d’anticossos es correlaciona bé amb la protecció enfront del covid-19 lleu. Però aquests són molt sensibles a mutacions del virus, i possiblement els anticossos no podran evitar que l’òmicron s’uneixi, poc o molt, a les cèl·lules respiratòries i provoqui malaltia lleu.\nEn canvi, els limfòcits T no són tan bons per impedir que una persona s’infecti però poden aturar la replicació quan el virus ha entrat a les cèl·lules i protegir-nos de la malaltia greu. La bona notícia és que els limfòcits T són menys sensibles a les mutacions.\nUn exemple de la vida real és Qatar, un dels pocs països que han patit una onada per una variant amb escapament vacunal, la beta. Es va demostrar que l’efectivitat de la vacuna per prevenir la infecció lleu va disminuir al 75%, però l’efectivitat per prevenir la malaltia greu va seguir estable al 97%.\nQuines mesures s’han de prendre? La recomanació és actuar amb prudència, i val més fer de més que penedir-nos d’haver fet massa poc.\nEn primer lloc, posar les terceres dosis. Són molt importants en els qui van rebre Janssen, i també en el grup de 60-69 anys que van rebre Astra-Zeneca. Cal que es revacunin abans de Nadal. La tercera dosi pot tenir un efecte beneficiós perquè simplement augmentant la quantitat global d’anticossos es pot compensar parcialment el desajust entre la vacuna i el virus. També recomanaria la revacunació amb dosis addicionals a persones immunodeprimides que demostrin que no han generat resposta immunitària pels tests d’anticossos.\nEn segon lloc, tots podem practicar el model del formatge suís (com més capes de protecció, millor): distanciament social, portar mascareta, moderació amb les trobades nadalenques, test d’antígens abans de les celebracions i, si ets positiu, aïllament.\nEn tercer lloc, el sistema de salut públic ha de començar a abastir-se d’antivirals que ja estan al mercat i que tenen una activitat d’ampli espectre enfront de noves variants.\nFinalment, tal com va dir el Dr. Tedros Adhanom, no podem continuar en un cicle de pànic i negligència enmig d’una pandèmia. Per evitar-ho, cal garantir la vacunació per a tothom. La desigualtat de les vacunes és incorrecta, injusta i estúpida perquè allargarà aquesta pandèmia. Aquí, a Papua Nova Guinea, anem pel 3% de cobertura vacunal.\n","author":"Oriol Mitjà","date":1638658800000,"title":"Opinió És possible una setena onada?"},{"href":"https://www.ara.cat/opinio/cinema-genere-premis-interpretacio-sant-sebastia_129_4032877.html","hash":"9db8cc49","content":"\nAnna Petrus\n25/06/2021\nCinema i gènere: més enllà dels premis d'interpretació\n3 min\nSigourney Weaver protagonitza el cartell de la 69ena edició del Festival de Cinema de Sant Sebastià.\nARA\nFa pocs dies el Festival de Cinema de Sant Sebastià ha anunciat que en la propera edició del certamen ja no hi haurà distinció de gènere en els premis a la millor interpretació. El festival donostiarra se suma així a la mesura anunciada fa un any per la Berlinale i a la qual ja s’han afegit alguns altres festivals de menys impacte, com és el cas del Festival de Huelva - Cine Iberoamericano. La mesura, anunciada i defensada tant per les directores del festival de Berlín, Mariette Rissenbeek i Carlo Chatrian, com pel director del festival de Donosti, José Luis Rebordinos, pretén sumar-se a la reivindicació feminista en relació a la diversitat de gènere acollint per primer cop aquelles persones que no se senten identificades amb el binarisme home-dona o que transiten per la qüestió de gènere des d’altres llocs i punts de vista.\nMalgrat que, a priori, la mesura pogués semblar una verdadera conquesta cap a la inclusivitat i el reconeixement a la diversitat de gènere, la veritat és que tan sols formulant-nos unes quantes preguntes és fàcil adonar-se que és insuficient per pal·liar una situació de desigualtat estructural i històrica en què no només estàn infrarepresentades les dones i els col·lectius genderqueer sinó també molts altres col·lectius vinculats a la raça, l’ètnia i l’orientació sexual, entre d’altres. Tal com han denunciat associacions com Dones Visuals, la mesura tindria sentit si anés acompanyada d’altres mesures correctores d’aquestes desigualtats perquè, mentre les oportunitats per accedir als papers en cinema segueixin reservades, en un percentatge molt elevat, a actors masculins blancs, és obvi que la possibilitat de guanyar aquest premi per a actrius i actors pertanyents a un altre dels col·lectius esmentats és baixa, per no dir molt baixa. Les dades ho ratifiquen. Segons un estudi fet per Martha Lauzen, directora executiva i professora del Centre per a l’Estudi de les Dones en la Televisió i el Cinema de la Universitat Estatal de San Diego, l’any 2019 el percentatge de personatges protagonistes interpretats per homes en les cent pel·lícules amb més recaptació  mundial va vorejar el 60%, mentre que en el cas de les dones va ser només el 40%. L’estudi, que porta per títol It’s a man’s celluloid world: portrayals of female characters in the top grossing films 2019, també apunta un altre dels problemes que incideix en la manera com s’acaben valorant la qualitat de les interpretacions i que té a veure amb el tipus, la diversitat i la qualitat dels papers que s’ofereixen a uns i altres. Mentre, els papers masculins van estar vinculats en un 60% a personatges dels quals es destacava la vida professional, els papers femenins ho van estar en un 52% a personatges l’interès dels quals requeia en la seva vida personal. A més, els personatges amb dots de lideratge, en qualsevol de les seves formes, van ser interpretats en un 74% per homes enfront del 26% de les dones, per no parlar de la qüestió de l’edat i la manera com es marginen les actrius a partir dels quaranta anys, que només van representar un 30% del total dels papers femenins, mentre que per sobre dels 60 anys només un 6% dels papers eren reservats a les dones. Finalment, si observem els papers femenins i la qüestió de la raça o ètnia, l’estudi mostra que un 68% de tots els personatges femenins van ser blancs mentre que només un 20% eren negres, un 5% llatins i un 7% asiàtics.\nLa decisió de la Berlinale i el Festival de Sant Sebastià tindria sentit si anés acompanyada d’altres mesures correctores de desigualtats\nDe tot plegat se’n desprèn que actualment eliminar la distinció de gènere en el premi a la interpretació en qualsevol festival sembla contraproduent perquè és fàcil preveure que la mesura no només no contribuirà a abolir les dificultats de molts col·lectius pel que fa l’accés als papers rellevants sinó que, indirectament, acabarà afavorint les interpretacions masculines pel simple fet que no s’apliquen eines o mesures per qüestionar els guions, on es cou el nostre imaginari cinematogràfic, des de la perspectiva de gènere, els feminismes i la necessària visió interseccional. Per poder canviar realment la indústria cinematogràfica i audiovisual, davant i darrere de la pantalla, és necessari anar a l’arrel del problema i, en el cas concret de la interpretació, començar a fomentar que realment existeixin papers diversos pel que fa a gènere, raça, ètnia, orientació sexual, etc., en igualtat de condicions. Mentre aquests papers no existeixin o ho representin un percentatge molt baix i sempre dibuixats des de l’estereotip, el patriarcat i la seva visió del món seguirà emportant-se els premis.\nAnna Petrus és cineasta\n","author":"Anna Petrus","date":1624572000000,"title":"Opinió Cinema i gènere: més enllà dels premis d'interpretació"},{"href":"https://www.ara.cat/opinio/despres-merkel-josep-ramoneda_129_4124027.html","hash":"9ef6e545","content":"\nJosep Ramoneda\n21/09/2021\nI després de Merkel, què?\n3 min\nAngela Merkel en una imatge d'arxiu.\nFILIP SINGER / EFE\nLeer en castellano\nEscolta aquí l'article de Josep Ramoneda: 'I desprès de Merkel, què?'\n1. El valor de la contenció. Diumenge s’acaba el regnat d’Angela Merkel sobre Alemanya i sobre Europa. Setze anys en què ha protegit el seu país dels pitjors fantasmes i ha exercit sobre la Unió un control que no és aliè a la pèrdua de rellevància que s’està evidenciant en els últims temps, com estem veient aquests dies: Europa comparsa en la desfeta americana a l’Afganistan i deixada de banda pels Estats Units a l’hora de construir una aliança militar al Pacífic. Donant per entès que Europa compta poc en la geopolítica que ve. \nI tanmateix no serà fàcil ni a Alemanya ni a la Unió substituir una figura que transmet confiança i autoritat des de la discreció de la seva manera de comunicar, totalment allunyada de l’exhibicionisme mediàtic d’aspirants a líders sense altra substància que quatre consignes sorolloses, que abunden arreu. Una figura continguda, la de Merkel, que sota una aparença monolítica no està lliure de contradiccions. Incondicional de l’Aliança Atlàntica i de la submissió a la gran potència americana, defensora convicta del capitalisme del creixement com a motor i de la creença en la racionalitat del mercat, ha estat tanmateix capaç de reaccionar amb independència i dignitat en determinades situacions crítiques. \n2. La cara amistosa. El filòsof Hartmut Rosa recorda a Le Monde una frase de la cancellera del setembre del 2015: “Si hem de començar a excusar-nos per mostrar una cara amistosa en les situacions d’urgència, llavors aquest no és el meu país”. Era uns mesos després de l’emocionant discurs en què va convidar els alemanys a acollir un milió de refugiats de la guerra de Síria apel·lant a l’esperit de l’esforç col·lectiu que, en el seu moment, va fer possible la unificació després de la caiguda del Mur de Berlín. Una reacció moral que l’honora, encara que després Alemanya, com els altres països europeus, va acabar externalitzant de manera indigna el control de la immigració a Turquia i a Líbia, amb les catàstrofes humanitàries de tots conegudes.\nDe la qüestió de la immigració al neofeixisme. En un moment en què les dretes europees flirtegen sense escrúpols amb l’extrema dreta, com veiem a Espanya cada dia, Merkel ha estat implacable amb la dreta radical, sense fer ni una sola concessió. Ha barrat el pas a Alternativa per a Alemanya fins al punt que, quan el liberal alemany Thomas Kemmerich es va fer elegir president de Turíngia amb el vot de la CDU i del partit neonazi, Merkel va expressar la seva indignació i Kemmerich va haver de renunciar al càrrec. Què passarà sense ella? ¿El seu partit flirtejarà amb l’extrema dreta? Tanmateix, les contradiccions sempre emergeixen, i Merkel no ha estat exigent amb Orbán, el dirigent ultradretà hongarès, com amb els seus. O com, en defensa del capitalisme del “no hi ha alternativa”, va ser-ho amb l’esquerra grega, a la qual va asfixiar amb l’austeritat.\n3. Ampliar el camp de joc. Fem de l’oportunitat virtut. En el balanç queda doncs una persona amb autoritat personal que transmet honestedat i confiança, però que des del nord d’Europa imposava la seva llei a l’Europa del sud, davant la impotència de França, a la qual ni Macron ha estat capaç de treure –i a fe que ho intenta– dels seus complexos amb la potència veïna. La sortida de Merkel podria tenir l’efecte positiu d’ampliar el camp de joc a Europa. Que els mandataris de Brussel·les no hagin de ser forçosament prolongacions de la cancelleria alemanya. En part dependrà del renaixement de la socialdemocràcia, que figures com Tony Blair i Gerhard Schröder varen deixar exhausta i completament descolorida. ¿Un triomf del candidat socialdemòcrata Olaf Scholz podria significar un cert canvi de tendència a tot Europa? El problema és que la figura moral de Merkel eclipsarà els seus successors, als quals els costarà forjar-se una imatge pròpia potent. De fet, la campanya s’ha mogut en la grisor. Malgrat que ara a l’hora del balanç s’està veient que Alemanya no és excepció i que com tot Europa pateix deficiències estructurals en serveis bàsics, des de la sanitat fins a la justícia passant per l’ensenyament i la digitalització. Desapareix la icona d’una època d’Europa. I ara què? ¿Democràcia, irrellevància o barbàrie?\nJosep Ramoneda és filòsof\n","author":"Josep Ramoneda","date":1632175200000,"title":"Opinió I després de Merkel, què?"},{"href":"https://www.ara.cat/opinio/felicos-anys-vint-nou-desarrollismo-article-jordi-munoz_129_4018327.html","hash":"9f0b6262","content":"\nJordi Muñoz\n12/06/2021\nEls feliços anys vint i el nou ‘desarrollismo’\n4 min\nEls feliços anys vint i el nou ‘desarrollismo’\nGetty\nAquests dies alguns historiadors ens recorden que després de la grip espanyola (i de la Primera Guerra Mundial) van arribar els feliços anys vint. Anys de fort creixement econòmic, d’innovació, de generalització de nous productes de consum de masses. Políticament, en bona part dels països occidentals foren anys de democratització i extensió del sufragi. Culturalment se solen identificar com una etapa d’alegria i despreocupació, de generalització del jazz i del ball. Com totes les etiquetes, no deixa de ser una simplificació. Però respon a una certa realitat, descrita com “el llarg cap de setmana” a la famosa història social de la Gran Bretanya d’entreguerres de Robert Graves i Alan Hodge.\nAra hi ha qui suggereix que, després d’aquesta pandèmia, podríem entrar en un cicle així. Un boom del consum, que ha estat molt contret el darrer any, i unes polítiques d’inversió pública intenses podrien afavorir uns nous feliços anys vint, un segle després. L’estat d’ànim, d’una certa eufòria col·lectiva, que comença a notar-se amb l’avenç de la vacunació, l’arribada de l’estiu i les perspectives d’estímul que venen dels esperats fons europeus podrien fer pensar, efectivament, que ens atansem a aquest escenari.\nEvidentment, això no deixa de ser una especulació que respon a alguns senyals incipients. Però podria estar equivocada. Cal no oblidar que tot això passa en un present social d’atur, pobresa i desnonaments. I una onada de problemes de salut mental molt vinculada als problemes socials i econòmics dels darrers anys, com han descrit Anne Case i Angus Deaton al llibre Deaths of despair and the future of capitalism, publicat l’any passat. I en un terreny més macroeconòmic, l’endeutament i l’experiència recent indiquen alguns núvols a l’horitzó que cal no menystenir.\nTanmateix, potser sí que anem cap a uns nous feliços anys vint, qui ho sap. En tot cas, hi ha una tendència preocupant. En aquesta fase de sortida de la pandèmia es van acumulant els grans projectes d’infraestructures. En poc temps s’ha posat damunt la taula l’ampliació de l’aeroport de Barcelona sobre uns terrenys protegits per incrementar-ne la capacitat fins als 70 milions de passatgers l’any. Mentrestant, a Mallorca, a l’aeroport de Son Sant Joan, segueixen les obres d’ampliació previstes en un pla del 2001 que es basava en un estudi d’impacte ambiental dels anys 90. També hem sabut que al port de Barcelona s’hi construirà una nova terminal de creuers per ampliar-ne encara més la capacitat. Això va aparellat amb una aposta com la de l’Hermitage, clarament orientada al turisme de masses, en uns terrenys d’un enorme valor urbà. A València s’insisteix en l’ampliació del port, que amenaça, entre altres coses, les platges del sud de la ciutat i la fràgil devesa que separa l’Albufera de la mar, salvada de l’especulació a començaments dels anys 80 per una intensa lluita ciutadana. I no hem d’oblidar que al Pirineu hom encara insisteix en la idea d’organitzar-hi uns Jocs Olímpics d’Hivern, que probablement implicarien desdoblaments de les carreteres que van cap a la Cerdanya per poder-hi portar més i més gent.\nSón només els exemples més vistosos d’una incipient febrada desarrollista que sembla que es torna a imposar sobre el nostre territori. Com si no hagués passat res els darrers anys, com si no sabéssim el que sabem sobre el canvi climàtic, sobre el paper de les emissions del transport o sobre els efectes socials i ambientals del turisme de masses sense límits. Malgrat tota la xerrameca al voltant d’“un nou model” o dels “aprenentatges” de la pandèmia, la inèrcia del passat és tan forta que sembla que es vol imposar per sobre de tot, i de tothom.\nAixò sí, tots aquests projectes es cobreixen d’una pàtina verda: el nou aeroport serà un referent de sostenibilitat, les noves terminals de creuers acolliran vaixells nets, els avions aviat aniran amb hidrogen. La realitat, però, és que la depredació del territori que impliquen aquestes obres, i els increments d’emissions i de pressió sobre les ciutats i comarques afectades, són tot el contrari de la sostenibilitat. Per descomptat, els que impulsen aquests projectes faran discursos falsament afectats sobre l’emergència climàtica i la importància de la sostenibilitat.\nÉs evident, però, que en temps d’emergència climàtica aquestes apostes pel desenvolupament sense fre responen a una lògica molt antiga que hauria d’estar totalment superada. Qualsevol intent de posar números als objectius de mitigació de l’escalfament global que plantegen els organismes internacionals indica que cal anar exactament en la direcció contrària de la que suggereixen aquests projectes. Malgrat tot el rentat de cara verd que se’n vulga fer.\nL’amenaça que planteja el canvi climàtic és massa gran -existencial- per ignorar-la. D’altra banda, si ens hem de creure els que vaticinen uns feliços anys vint, potser hauríem d’anar alerta que fossin anys de benestar més equilibrat, ben repartit i sostenible. Perquè, recordem-ho, els feliços anys vint del segle XX van acabar amb el Crac del 29 i els convulsos anys trenta.\nJordi Muñoz és politòleg.\n","author":"Jordi Muñoz","date":1623448800000,"title":"Opinió Els feliços anys vint i el nou ‘desarrollismo’"},{"href":"https://www.ara.cat/opinio/certificat-covid-global-tony-blair-bell-agnus_129_4103598.html","hash":"9f4b2b7c","content":"\nTony Blair\n02/09/2021\nPer un certificat de vacunes global\n4 min\nUna ciutadana rebent una vacuna contra el coronavirus, en una imatge d'arxiu.\nFrancesc Melcion\nLes restriccions per viatjar estan pertorbant el comerç internacional i frenant la recuperació dels bilions de dòlars que la pandèmia ha afegit al deute mundial. Per aturar els danys i obrir el món de manera segura, necessitem un sistema de certificació de vacunes global, cosa que requereix un lideratge polític que només el G-20 pot oferir.\nS'han fet intents admirables per reobrir les fronteres, però sovint han estat fragmentaris, unilaterals i transitoris. Els freqüents canvis en els protocols d'entrada han deixat els passatgers confosos, i les quarantenes obligatòries i els múltiples tests són prohibitivament cars i impracticables, i no necessàriament basats en la ciència. Aquest no és un model sostenible, perquè viurem amb el covid durant un temps.\nMirem les proves. Les restriccions han propinat un cop de martell al turisme global, responsable d'un de cada deu llocs de treball al món, i correm el risc que provoquin un dany més ampli i profund. Les empreses són incapaces o refractàries a enviar treballadors a altres països per trobar clients, cosa que no ha fet més que ofegar la innovació i tensar les relacions.\nCal permetre als individus que han rebut vacunes efectives viatjar a qualsevol país que reconegui aquella vacuna a efectes de viatge\nI dilluns la Unió Europea va treure els EUA de la llista de països els residents dels quals es considera segurs per entrar a la unió de 27 nacions sense quarantena ni l'exigència d'un test, encara que dependrà de cada estat membre seguir o no les restriccions.\nLa solució rau en la certificació global de vacunes efectives per viatjar. Sabem que les vacunes poden reduir de manera considerable la probabilitat d'infecció i transmissió, i el fet que haguem desenvolupat i administrat uns 5.200 milions de dosis tan ràpidament diu molt de la ciència mundial. Però sense el reconeixement d'aquestes vacunes al llarg de les fronteres, i sense la capacitat de la gent de provar el seu estat de vacunació, aquest progrés no es traduirà en facilitats per viatjar.\nAixò podria aconseguir-se a través d'un sistema integrat, mundial i basat en les dades que permeti reconèixer les vacunes per viatjar, rastrejar la seva efectivitat canviant i certificar la vacunació d'una persona i la possibilitat d'una dosi addicional.\nCaldrien dues coses: un sistema de dades transfronterer i interoperable perquè els països puguin intercanviar informació, i un programa coordinat mundial gràcies al qual els països reconeguin vacunes per viatjar que no han estat aprovades pels sistemes reguladors locals. Això permetria als individus que han rebut vacunes efectives viatjar a qualsevol país que reconegui aquella vacuna a efectes de viatge.\nEl Good Health Pass Collaborative, un consorci de proveïdors de credencials de salut digital, ha desenvolupat un conjunt d'estàndards tècnics per a la vacuna digital i els passis sanitaris. La comunitat mundial els hauria d'adoptar. El codi QR d'aquests passis sanitaris hauria de tenir la capacitat de funcionar arreu del món. Creiem que el G-20 pot convertir-se en el guardià d'aquests estàndards per assegurar-nos que funcionen de manera global al mateix temps que protegeixen la privacitat de la gent.\nÉs de vital importància la distinció entre l'aprovació reglamentària nacional d'una vacuna i el seu reconeixement per a viatges transfronterers\nAquest sistema és només una cara de la solució. El seu èxit minvarà si una vacuna efectiva no és reconeguda en un país on el portador del passi sanitari vol viatjar, per això és de vital importància la distinció entre l'aprovació reglamentària nacional d'una vacuna i el seu reconeixement per a viatges transfronterers.\nPer complementar aquest sistema, sistemes de vigilància genòmica global ampliats, gestionats per institucions internacionals com l'Organització Mundial de la Salut i altres entitats, ajudarien a rastrejar quines vacunes funcionen contra quines variants, i d'aquesta manera els països podrien actualitzar les vacunes que reconeixen a partir de les últimes dades.\nLa vacuna d'Oxford/AstraZeneca.\nFrancesc Melcion\nNo hauríem d'esperar que un país hagués d'aprovar cada vacuna. Això és poc realista per mor dels sòlids procediments d'aprovació dels cossos reguladors de molts països. En canvi, hi hauria una llista central de vacunes que els països reconeixen per viatjar, a partir de dades i evidències reals d'efectivitat.\nUn bon punt de partida per a aquesta llista podrien ser les set vacunes aprovades per l'OMS. La llista ha de ser dinàmica i basada en dades, perquè podria ser que no totes les vacunes funcionessin contra totes les variants, i els països haurien de poder prendre decisions basades en la ciència per permetre que individus potencialment susceptibles de tenir una variant travessin les seves fronteres.\nUna dependència excessiva de les vacunes aprovades a nivell nacional deixarà el món embarrancat. De les vacunes reconegudes com a efectives per l'OMS, només quatre tenen l'aprovació de la Gran Bretanya i de la UE, i tres han estat condicionalment o completament aprovades pels EUA. Hi ha alguns països als quals no es reconeix el nivell de vacunació a causa de la vacuna subministrada.\nLa política de viatges és una qüestió sobirana, però cal que hi hagi l'opció de reconèixer els riscos reduïts dels viatgers que estan completament vacunats\nPer exemple, Washington no ha dit si accepta la prova de vacunació britànica del covid-19, cosa que fa que el seu govern recomani als ciutadans que viatgin als EUA que segueixin les normes d'entrada per a persones no vacunades. Atès que certes vacunes aprovades al Regne Unit, com la d'AstraZeneca, no han estat encara aprovades als EUA, hi ha confusió entre els viatgers britànics sobre si els EUA les accepten.\nHem d'actuar amb rapidesa. Cap a finals d'any, almenys una setena part de la població mundial podria haver rebut dues dosis de la vacuna d'AstraZeneca. El no reconeixement d'aquesta vacuna per part dels EUA per raons de viatge podria voler dir que al voltant de mil milions de persones vacunades podrien no tenir el dret d'entrar al país sense quarantena.\nPer descomptat, la política de viatges és una qüestió sobirana, i cada país o electorat ha de prendre les seves pròpies decisions sobre el nivell de risc que vol assumir, però almenys cal que hi hagi l'opció de reconèixer els riscos reduïts dels viatgers que estan completament vacunats.\nSom conscients dels reptes que suposa prendre mesures efectives a nivell de G-20, però tenim una oportunitat la setmana que ve gràcies a la reunió dels ministres de Salut del G-20 a Itàlia. Aquest grup hauria de planejar la implementació d'un sistema abans de la temporada de viatges d'aquest hivern. Establir una política de viatges consistent i factible és essencial per a una recuperació econòmica mundial segura i expeditiva.\nSón coautors d’aquest article John Bell, immunòleg a la Universitat d’Oxford, i David B. Agus, director del Centre de Medicina Transformativa a UCLA. Juntament amb Tony Blair codirigeixen el consorci Global Health Security, centrat en el covid-19 i futures amenaces a la salut.\nCopyright The New York Times\nTony Blair és ex primer ministre del Regne Unit\n","author":"Tony Blair","date":1630533600000,"title":"Opinió Per un certificat de vacunes global"},{"href":"https://www.ara.cat/opinio/vindra-vacuna-obligatoria-joan-ridao_129_4202105.html","hash":"a2def241","content":"\nJoan Ridao\n03/12/2021\nVindrà la vacuna obligatòria\n4 min\nVacunes d'AstraZeneca en un centre de salut de Barcelona.\nFRANCESC MELCION\nLa irrupció de la variant òmicron ha afegit encara més dosis d’inquietud a una situació epidemiològica ja de per si molt complexa a conseqüència del repunt de casos de covid-19. Diversos governs europeus ja han començat a imposar noves restriccions i la Comissió Europea ha reclamat als estats que redoblin la vigilància i accelerin les campanyes de vacunació i les dosis de reforç. A Alemanya s’estan plantejant la vacunació obligatòria a partir del febrer. A França ja fa algun temps que s’imposa a personal essencial com el sanitari, avalat pel sempre primmirat Consell Constitucional. Quan vegis les barbes de ton veí pelar...\nA Catalunya, cal no oblidar-ho, ja s'imposa la vacunació, ni que sigui indirecta, a l’exigir el passaport covid des d’aquest divendres per accedir a determinades activitats. En plena pandèmia, diverses decisions judicials a l’Estat (Sevilla, Granada o Santiago de Compostel·la) van avalar l'obligatorietat de vacunar persones ancianes en residències. La recent llei 8/2021 de salut de Galícia preveu la possibilitat de vacunar obligatòriament sota determinats requisits, i preveu sancions econòmiques per al cas d’incompliment, tot i que això ha estat suspès pel TC fins que analitzi el fons del recurs d’inconstitucionalitat plantejat pel govern espanyol. A Euskadi, a hores d'ara, hi ha un esborrany de futura llei de salut pública que preveu aquesta mateixa possibilitat, tot i que, aquesta vegada, per eludir problemes de constitucionalitat condiciona la seva efectivitat a l’existència d’una legislació estatal –avui inexistent– i a la prèvia autorització judicial. \nCertament, es tracta d’una qüestió delicada. No té el mateix abast exigir un certificat de vacunació per a activitats que no afecten drets fonamentals (anar a un bar), imposar-lo per poder treballar en determinats sectors essencials (sanitaris), demanar d’estar vacunat per exercir drets fonamentals (anar a l’escola) o, per descomptat, imposar la vacunació forçosament a tota la població. Això últim suposa una intervenció corporal coactiva i practicada en molts casos al marge de la voluntat del ciutadà, que per ser eficaç ha de comportar una sanció en cas de no fer-ho. Ara bé, recordo que fins no fa gaire es qüestionava l'exigència del passaport covid, present ja fa mesos en altres països. I ja el tenim aquí. El vaig defensar en aquestes mateixes pàgines en un context molt refractari. I ara, al meu parer, tot apunta que la vacunació serà obligatòria en poc temps. No n’hi ha prou amb escudar-se en la dada que la cobertura vacunal és de les més altes del món, com fa la ministra de Sanitat. \nAnem a pams. Sobre la manera de plasmar aquesta obligació legalment, no hi ha altra opció que incloure-la expressament com a mesura preventiva a la llei orgànica 3/1986, de mesures especials en matèria de salut pública. Pel que fa a la qüestió més controvertida, que és la constitucionalitat d’una mesura que afecta els drets fonamentals, cal tenir present que el Tribunal Europeu de Drets Humans (TEDH) va dictar recentment, el 8 d'abril del 2021, una rellevant sentència (cas Vavricka i altres contra la República Txeca) en què s’analitzava l'obligació de vacunar els nens contra diverses malalties. Per al TEDH, imposar una vacuna constitueix, en abstracte, una intromissió sobre el dret a la vida privada de les persones previst a l'art. 8 del Conveni Europeu de Drets Humans (CEDH). Ara bé, en el cas enjudiciat, l’alt tribunal va considerar lícita aquesta ingerència entenent que amb la llei es perseguia l’objectiu legítim de protegir no només la salut dels afectats sinó els drets d’altri. \nAl costat de les legítimes pors (o aversions) personals hi ha el dret a la salut pública i a la vida de totes les persones\nPer a això, el Tribunal d’Estrasburg argumenta dues qüestions cabdals. La primera, que el marge d'apreciació dels estats per avaluar les prioritats i les necessitats socials ha de ser ampli, tenint en compte els interessos en joc en cada cas: si hi ha més o menys consens general sobre la vacunació, el caràcter vulnerable dels col·lectius afectats, etc. La segona, l'existència d'un imperatiu com l'interès superior dels menors, ja que la fita era que tots els nens estiguessin protegits contra malalties greus i això no es podia assolir sense la vacunació forçosa i la immunitat col·lectiva. El Tribunal va destacar, a més, que els nens vacunats no s'havien vist privats de tota possibilitat de desenvolupar la seva personalitat a nivell social o intel·lectual, ja que, per exemple, la seva admissió per part de les escoles no només no s’havia vist afectada sinó tot el contrari, a banda que les conseqüències de la pertorbació havien sigut limitades en el temps. Amb tot, el TEDH va argumentar que les sancions econòmiques per no vacunar-se, tot i ser necessàries en una societat democràtica, havien d’imposar-se de forma moderada i no preveure afeccions per als drets d’altres persones.\nAixí doncs, per bé que la sentència anava referida a un supòsit de vacunació que afectava un col·lectiu individualitzable i vulnerable, és obvi que conté arguments vàlids per a un supòsit d’aplicació generalitzada com el covid, ja que es tracta d’una malaltia infecciosa altament transmissible, que compta amb una vacuna acreditada per la ciència mèdica, la qual, a més, ha posat en relleu, diguin el que diguin els escèptics i els negacionistes, que és molt improbable que pugui ocasionar cap risc per a la salut de les persones. I això no és el mateix que la remota possibilitat de patir efectes secundaris, com fan la majoria de medicaments. A més, com sabem, amb aquest coronavirus no es pot descartar que les persones vacunades puguin contagiar-ne d'altres, per la qual cosa és evident que el benefici més gran de la vacunació ho és per a la mateixa persona que es vacuna. \nEn definitiva, una mesura greu com la vacunació forçosa guardaria una relació de proporcionalitat amb les finalitats legítimes perseguides per les autoritats sanitàries, i el seu marge d'apreciació dependria de la realitat del moment en qüestió. Cal deixar de banda, doncs, les habituals pors o les posicions formalistes en la defensa dels drets, sovint poc sensibles amb la greu singularitat del moment. Al costat de les legítimes pors (o aversions) personals hi ha el dret a la salut pública i a la vida de totes les persones. Salus publica, suprema lex, deia Ciceró.\nJoan Ridao és professor de dret constitucional a la Universitat de Barcelona\n","author":"Joan Ridao","date":1638486000000,"title":"Opinió Vindrà la vacuna obligatòria"},{"href":"https://www.ara.cat/opinio/l-europa-pandora_129_4152205.html","hash":"a39d6389","content":"\nCarme Colomina\n17/10/2021\nL’Europa de Pandora\n3 min\nL’Europa de Pandora\nEFE\nL'Europa de Pandora\nÍgor Kesaev és un oligarca rus que controla més del 70% del mercat de tabac al seu país. El nom del milionari número 727 en la llista de la revista Forbes d’aquest any ha aparegut també a la premsa per filtracions que el relacionen presumptament amb el tràfic d’armes i amb els serveis de seguretat russos. Ara, a més, Ígor Kesaev és també un problema, com a mínim polític, per a la Unió Europea. L’oligarca rus és un dels beneficiaris dels anomenats “passaports d’or”, que ell va comprar a Xipre a cop de talonari, i que li garanteix l’accés directe als Vint-i-set països de la Unió. Amb aquest passaport, Kesaev s’ha comprat una illa estratègicament situada a l’oest de Finlàndia, en un arxipèlag que ja havia estat propietat d’un altre oligarca rus a qui van acusar de blanqueig de diners i que va acabar venent-se les illes.\nLa corrupció fiscal és una taca fosca a la Unió Europea. La màfia dels visats a Xipre -que l’any passat va posar punt final a aquest sistema-, a Malta -que va arribar fins a l’assassinat de la periodista Daphne Caruana- i a Bulgària van convertir la concessió de la ciutadania europea en una mercaderia al millor postor.\nCINISME. Els forats negres de la deslleialtat fiscal, que han alimentat la captura tributària d’uns països en detriment d’altres, demostren la feblesa de la cooperació europea quan es tracta de transparència i col·laboració fiscal. Corruptes i evasors, amb poder de decisió sobre la legislació europea, han quedat retratats per la investigació dels anomenats papers de Pandora: el fins ara primer ministre txec, Andrej Babis, que va perdre les eleccions just després de filtrar-se que comprava immobles a la Costa Blava francesa a través d’una societat offshore ; l’excomissari maltès John Dalli, que va haver de dimitir de l’executiu de Brussel·les l’any 2012 per un escàndol de corrupció, però que continua cobrant la seva pensió europea, i sobretot l’actual ministre de Finances neerlandès, Wopke Hoekstra, el falcó de la línia dura contra el sud d’Europa en els pitjors moments de la irrupció del covid-19. Lliçons de rigor del democristià que invertia diners en una companyia amb seu a les illes Verges, i que s’ha defensat dient que va vendre la seva participació en aquest hòlding abans d’entrar al ministeri. Hoekstra és el símbol del cinisme polític que legisla la fiscalitat europea per unanimitat.\nEn ple escàndol dels papers de Pandora, la Unió Europea retallava la seva llista negra de paradisos fiscals. Aquell dia, però, el ministre holandès va preferir no assistir a la reunió amb l’excusa que a la Haia s’estava negociant la formació d’un nou govern.\nESPOLI. Les societats pantalla de la corrupció, el blanqueig i l’evasió fiscal són tan opaques i enrevessades com la falta de voluntat política ha permès. La riquesa neta total amagadaoffshore ascendeix a uns 7,9 bilions d’euros, és a dir, el 8% del producte interior brut (PIB) mundial. Són paradisos que tenen reservat el dret d’admissió a grans fortunes, saquejadors de recursos i estafadors d’obligacions fiscals. Entramats a mida d’aquells que s’han creat un sistema que encaixa amb els seus interessos.\nSegons l’Observatori sobre Fiscalitat a la UE, un 11% de la riquesa total de la Unió s’ha esfumat cap a aquests paradisos; l’equivalent a tot el PIB de França. I entre aquests evasors hi ha antics primers ministres, caps d’estat i ministres que, des de l’abús de poder, gestionen, o han gestionat, el bé públic dels europeus.\n","author":"Carme Colomina","date":1634421600000,"title":"Opinió L’Europa de Pandora"},{"href":"https://www.ara.cat/opinio/llibertat-dels-antivacunes_129_4181453.html","hash":"a4fe5fbb","content":"\nJosep Ramoneda\n13/11/2021\nLa llibertat dels antivacunes\n2 min\nSegons el ministeri francès de Sanitat, a les UCI els no vacunats són dotze vegades més que els vacunats. Una proporció que és de vuit vegades entre els hospitalitzats no greus. Com és conegut, a França els antivacunes són molt nombrosos, estan prou organitzats i tenen un important grau d’incidència en l’opinió pública, amb portaveus destacats, entre ells alguns metges amb predicament. Forma part d’una tradició negacionista de la medicina moderna, fruit de la sana tradició de qüestionar qualsevol veritat que ens posin al davant. Però els millors hàbits en mans dels humans poden servir per al millor i per al pitjor. Sembla que les dades haurien de fer reflexionar, perquè acosten a l’evidència l’opinió científica que les vacunes són eficients i que són el millor instrument per combatre la pandèmia.\nCadascú es lliure de fer amb el seu cos el que vulgui. Si fóssim éssers asocials no hi hauria res a dir si algú, tot i aquestes informacions, seguís convençut que la vacuna o és innecessària o és un perill. Però és evident que som lliures dins d’espais compartits. I que la nostra llibertat té un límit que és la dels altres. Naturalment, cal anar amb compte perquè les prohibicions se sap on comencen però no on s’acaben. I els poders constituïts tendeixen a pecar més per excés que per defecte. El govern francès ha estat prudent amb els antivacunes. Malgrat que es troba amb un límit insuperable en les xifres de vacunació que ja està tenint efectes negatius.\nFa tres setmanes a París em vaig quedar impressionat de com els parisencs recuperaven la ciutat, que es veia plena com en els millors dies, malgrat l’absència de turistes. Hi ha ganes de retrobar-se amb els altres, que és una de les coses que em fa pensar que encara és possible que sortim rehumanitzats de la pandèmia i no condemnats a la distància, a l’aïllament o a fantasies negatives com la generalització del teletreball. Però els antivacunes no hi ajuden. ¿Se’ls pot obligar a vacunar-se? A mi m’agradaria que no fos necessari. I que si no els importa que el covid els pugui entrar el cos, almenys entenguin que la llibertat de fer una opció naturalista està limitada per les conseqüències que pot tenir per als altres. És un problema de consciència. Cadascú és amo de la seva. Pensin-s’ho.\n","author":"Josep Ramoneda","date":1636758000000,"title":"Opinió La llibertat dels antivacunes"},{"href":"https://www.ara.cat/opinio/catalunya-emmordassada-nuria-alabao_129_4200598.html","hash":"aa9ff0bb","content":"\nNuria Alabao\n02/12/2021\nCatalunya emmordassada\n3 min\nEls Mossos d'Esquadra intervenint al carrer Còrsega de Barcelona durant la mobilització veïnal per impedir el desnonament de les germanes Yovana i Ana María i les seves filles menors d'edat, el 22 de setembre del 2020.\nPERE VIRGILI\nLeer en castellano\nCircula una mena de mite recurrent que assenyala que a Catalunya es reprimeix menys la protesta social que a Espanya perquè moltes de les funcions de seguretat i policials estan transferides. És possible que hagi estat així en algun moment, però sens dubte no ho sembla pel que fa a la repressió del moviment de l'habitatge. Des del març del 2019 fins a l'octubre del 2021, els Mossos l'han bombardejat amb multes –364, per un import de 206.000 euros– gràcies a la llei mordassa.\nAquesta llei del PP es va redactar, precisament, com a reacció a les protestes socials desencadenades per la crisi del 2008 i contra la potència i legitimitat creixent que va anar adquirint la PAH. Encara que s'aplica per reprimir tota mena de protestes, la llei mordassa conté en el seu articulat normes específiques per impedir l'acció del moviment d'habitatge quan intenta aturar desnonaments –com el que penalitza l'obstrucció a les comissions judicials–. El que sembla estrany és que s'estigui aplicant amb tanta ferotgia a Catalunya, no només amb el Govern anterior, sinó també amb l'actual, liderat per ERC, un partit que diu que està en contra dels principals elements de l'articulat de la llei.\nLa reforma que negocia el govern central millora alguns detalls gairebé cosmètics, però preserva el cor repressiu i antidemocràtic de la 'llei mordassa'\nDe fet, els republicans han presentat una sèrie d'esmenes que restringeixen el poder dels agents i que anul·len o modifiquen substancialment els articles que s'utilitzen més contra la PAH i el Sindicat de Llogateres. Aquests són el ja citat d'obstrucció a les comissions judicials, el de desobediència a les ordres policials i el de falta de respecte als agents –a Madrid s'ha arribat a multar activistes per cantar: “Em cuiden les meves amigues i no la policia”–. Aquestes infraccions constitueixen límits evidents a les llibertats civils i al dret de protesta i són veritables coladors de l'arbitrarietat policial, tenint en compte a més que la mateixa llei consagra la “presumpció de veracitat dels agents”. És a dir, que la seva paraula és suficient davant de qualsevol altre testimoni i fins i tot davant de proves documentals en contra, cosa que obre pas al despotisme policial i a la impossibilitat de defensa efectiva de la ciutadania. De fet, la llei mordassa aconsegueix que la mateixa instància acusadora sigui la que sanciona. Els policies són jutge i part.\nÉs difícil, doncs, que cap força de seguretat sigui del color que sigui, o qualsevol conseller d'Interior, vulgui renunciar a les facilitats atorgades per aquesta llei per a la repressió dels moviments socials. Tampoc sembla que cap govern central, fins i tot “el més progressista de la història”, es desfaci de les eines repressives que li va regalar la majoria absoluta de Rajoy, per més que protestessin en el seu dia. Per què enganyar-nos, una de les funcions principals de l'Estat és la protecció de la propietat privada. L'habitatge, a més, és una de les principals inversions les rendes de les quals sostenen les classes mitjanes catalanes i espanyoles mentre els salaris baixen.\nPotser hauria estat més saludable per a la democràcia que ERC hagués posat com a condició als pressupostos les seves encertades esmenes a la 'llei mordassa'\nLa reforma que negocia el govern central millora alguns detalls gairebé cosmètics, però preserva el cor repressiu i antidemocràtic de la norma. Les llibertats d'expressió, reunió, manifestació i informació seguiran emmordassades, com expliquen des de No Somos Delito, “ja que es mantenen les infraccions més utilitzades per desmobilitzar la protesta”. Aquestes són les que ERC recull a les seves esmenes. Alhora, d'amagat, el PSOE tracta d'introduir-hi passos enrere, ja que pretén estendre la presumpció de veracitat als funcionaris de presons –és a dir, “blindar-los” enfront de les acusacions de tortura– el mateix mes que el Consell d'Europa reclama a Espanya mesures contra els maltractaments a les presons.\nERC ha condicionat el seu suport als pressupostos a un Netflix amb continguts en català, un servei al qual sembla que no se li podrà imposar cap quota i que, a més, no tothom pot pagar. Independentment de com ens sembli d'interessant la mesura, cosa que no es tracta de debatre aquí, potser hauria estat molt més saludable per a la democràcia que els republicans haguessin posat com a condició les seves encertades esmenes a la llei mordassa. Des del carrer i els moviments també hauríem d'haver pressionat més perquè una cosa així pogués passar.\nS'espera un hivern mogut en què s'activaran moments de lluita importants per la derogació de la reforma laboral del PP o per una nova regulació de les pensions que es preveu regressiva. La conflictivitat laboral també sembla augmentar. Els ciutadans, els treballadors, catalans o espanyols que protestem serem sepultats en multes si ningú no hi posa remei.\nNuria Alabao és periodista i antropòloga\n","author":"Nuria Alabao","date":1638399600000,"title":"Opinió Catalunya emmordassada"},{"href":"https://www.ara.cat/opinio/post-mortem_129_4113381.html","hash":"ac2f2edd","content":"\nAndreu Mas-Colell\n11/09/2021\nPost mortem?\n3 min\nAeroport\nGETTY\nLeer en castellano\nRead in English\nS’imposa una anàlisi post mortem del trist moment actual de l’assumpte “ampliació del Prat”. El punt al qual hem arribat és el resultat d’un debat ben enrevessat en què s’han vist coses realment curioses, com una manifestació convocada a Madrid contra l’ampliació de l’aeroport de Barcelona i aplaudida per l’alcaldessa de Barcelona. Em pregunto si Ayuso hi anirà sota el lema “De Barajas al cielo ”. He posat al títol un signe d’interrogació perquè no vull donar aquest moment per definitiu. Queden 18 dies per negociar.\nRepassem com han actuat les diferents parts.\nAena. Encara que semiprivatitzada, l’empresa no ha perdut la inèrcia d’una empresa pública clàssica. El seu tarannà no és el de consultar o negociar. No ho va fer, i mira que era fàcil de fer, amb el nom. Ara s’ha trobat que per transmetre el seu pla a la UE necessita, per disposició normativa, la signatura de la Generalitat. I ha procedit pel mètode que en la teoria dels jocs d’estratègia s’anomena “un protocol d’ultimàtum”. Funciona així: quan cal prendre una decisió que demana un acord de dues parts, una d’elles -Aena- fa una proposta que l’altra part -la Generalitat- ha d’acceptar o rebutjar. I no hi ha més. La idea és que si la proposta beneficia la part que ha de consentir, aquesta l’acceptarà, perquè és el més racional: l’alternativa és pitjor. Ara bé, és ben sabut i contrastat experimentalment que molt sovint, en la implementació d’aquest protocol, la proposta, per més beneficiosa que sigui, no s’accepta perquè hi entren els factors emocionals, les consideracions de justícia o les complexitats associades amb l’acció col·lectiva. I això és el que li ha passat a Aena. Expresso una perplexitat: ¿s’oblida Aena que no és una empresa pública pura? Què passa amb els accionistes minoritaris, que tenen el 49% del capital? ¿Negociar d’aquesta forma, aixecar-se de la taula 20 dies abans del termini ineludible, serveix els interessos de la minoria de la millor manera possible? Quan una empresa privada necessita una inversió, negocia, negocia i torna a negociar...\nGeneralitat. La proposta, ja ho he argumentat diverses vegades, és beneficiosa per a Catalunya i el més assenyat per a la Generalitat fora acceptar que es trameti a la UE. Amb els recursos necessaris, el tema de la Ricarda es pot gestionar amb bons resultats. Tenim experts competents per assessorar-nos i Europa ens vigilaria. Hi ha moments en què l’oportunisme de pujar al tren que passa és oportú.\nComuns i CUP. Són els guanyadors. Han lluitat amb passió i eficàcia pel fracàs de la iniciativa. En teoria ho han fet en nom de criteris europeus. Però, paradoxalment, el que han pretès és impedir al preu que sigui que la proposta arribés a Europa, on saben que hi hauria flexibilitat i que en sortiria un bon pla. La Ricarda ha estat una excusa. La doctrina comuns-CUP planteja una objecció molt més de fons a la gestió econòmica de les conseqüències de la crisi climàtica. És la doctrina del decreixement. Aquesta doctrina considera que si hem de descarbonitzar permanentment, ens hem de fer a la idea que hem de ser menys pròspers permanentment. La meva opinió: si la perspectiva és la de ser permanentment més pobres llavors tindrem carbó. No ens resistirem a utilitzar la font més barata d’energia. Descarbonitzar només serà viable si no comprometem permanentment ni el nivell de benestar nostre ni aquell al qual aspira la resta de la humanitat. La bona notícia és que tota l’evidència del progrés científic i tecnològic ens indica que això és possible. Tradicionalment l’esquerra ha cregut en la ciència. El seu escepticisme actual és sorprenent.\nGoverns. Els dos governs han fet un paper d’estrassa. Tots dos profundament dividits i tots dos acusant l’altre d’estar dividit.\nEn el cas català: el seguidisme d’ERC respecte a la CUP-comuns pot tenir conseqüències polítiques de llarg abast. ERC s’allunya del centre, pot perdre vots a les fronteres amb Junts i amb el PSC i ja veurem si en guanya dels comuns i de la CUP. En el cas espanyol: la consolidació de la majoria de la investidura s’allunya. ¿Com es podran negociar els pressupostos de l’Estat amb aquest panorama de fons? El PP deu estar vetllant les armes.\n¿No seria millor reprendre la negociació? La Generalitat podria facilitar que l’ampliació del Prat arribés a Brussel·les, i Aena i el govern central podrien modificar el seu protocol i garantir una operativa més consensuada. Hi perdrien la CUP, els comuns i Podem, però hi guanyarien l’economia catalana, la governabilitat de Catalunya i d’Espanya, i, esclar, els minoritaris d’Aena. I també podríem fer que el medi ambient hi guanyés.\n","author":"Andreu Mas-Colell","date":1631311200000,"title":"Opinió Post mortem?"},{"href":"https://www.ara.cat/opinio/primeres-friccions-serioses-govern-germa-bel_129_4124939.html","hash":"ad9f38bc","content":"\nGermà Bel\n22/09/2021\nQuan la taula entra per la porta, la independència surt per la finestra\n3 min\nPere Aragonès i Jordi Puigneró arriben a la reunió setmanal del Govern, una setmana després de la crisis per la taula de diàleg.\nMARTA PÉREZ / EFE\nLa represa de l’activitat institucional en el nou curs polític ens ha ofert la primera fricció seriosa entre els socis del govern de la Generalitat. Hi havia precedents més lleugers (quan eren coneguts), com la reforma de l’aeroport del Prat o la instal·lació de renovables. Ha sigut amb la taula de diàleg, tanmateix, que han saltat els ploms per primer cop. No sorprèn: la taula és l’artefacte central en la, diguem-ne, estratègia adoptada pel bloc pro independència sorgit de les eleccions del febrer, per iniciativa dels guanyadors, ERC, acordada amb la CUP prèviament a la investidura; i assumida per JxCat en l’acord de govern.\nLa qüestió és ambivalent. L’acord de govern ERC-JxCat preveia que la composició de la part catalana s’establiria per consens de les parts contractants. Consens que no s’ha produït. I tot i que l’acord no establia caràcter estrictament governamental, aquesta havia estat la posició fixada pel president Aragonès, en qui recau el lideratge del govern. La qüestió del respecte al lideratge del president no és menor, i cal posar-la en perspectiva temporal.\nLa qüestió del respecte al lideratge del president no és menor, i cal posar-la en perspectiva temporal\nL’absència d’una estratègia unitària de l’independentisme per afrontar el conflicte amb l’Estat es manifestà (subtilment) en la campanya de les eleccions del desembre del 2017, i quedà certificada amb la no-investidura del president Puigdemont el 30 de gener del 2018. Allò trencà l’acord compromès entre JxCat i ERC, i deixava només dues opcions consistents: la dimissió del president de la mesa del Parlament i la recerca d’un nou acord, o el recurs a noves eleccions perquè els electors decidissin si havia de ser el poder judicial qui determinés qui podia ser elegit president de la Generalitat i qui no. Amb l’argument del govern efectiu per aixecar el 155, JxCat i ERC van acabar aconseguint una investidura força accidentada. Això va inaugurar un mandat en què, des de bon principi, mancava una estratègia compartida sobre el conflicte, i no hi havia possibilitat pràctica que el president Torra exercís lideratge. Les friccions van ser regulars i notables, fins a les eleccions del 2021.\nAbsent una estratègia compartida sobre la independència, no és gens clar que prorrogar la coalició de govern hagi estat una bona idea. De fet, crec que no ho és, com ja vaig apuntar abans de les eleccions, quan vaig suggerir que el partit pro independència que quedés segon ajudés a investir el candidat guanyador dins el bloc, però es mantingués fora del govern. El fet que el primer acord subscrit posteleccions fos entre ERC i la CUP reforçava aquesta impressió. Però, igual que va fer ERC en l’anterior legislatura, JxCat va prendre la decisió de formar part del govern.\nAbsent una estratègia compartida sobre la independència, no és gens clar que prorrogar la coalició de govern hagi estat una bona idea\nEls polítics, com tothom, barregen consideracions de visió de la societat i d’interessos personals quan prenen decisions. Quines dominen més?: depèn de cada persona i també del temps que porta en les institucions, que acostuma a augmentar el pes dels interessos personals. Això és poc rellevant ara, tanmateix. El més rellevant per als ciutadans és els resultats de les decisions, més que les seves motivacions. I es fa difícil veure com el resultat millorarà el que ens deparà l’anterior legislatura. Les dues parts contractants tenen una força parlamentària molt semblant, i això farà que continuïn donant prioritat a la lluita per l’hegemonia. Següent fita: eleccions municipals del 2023. \nProbablement hi haurà certa calma els pròxims mesos. El govern se centrarà en sobreviure a la tramitació dels pressupostos del 2022, a base d’augments de previsió de despesa i de comunicació, factors que difícilment es repetiran de cara al 2023. JxCat jugarà el paper de defensa de la porteria davant les pretensions i propostes dels grups a priori acordables, la CUP i els comuns, que hauran estat ben rebudes per ERC, instal·lada al bell mig de l’espai pactable a Catalunya. \nTot i que se n’entén la motivació política, es fa una mica estrany combinar el pacte pressupostari amb el PSOE a Espanya amb la proscripció del pacte pressupostari amb el PSC a Catalunya. Al capdavall, n’ha desaparegut el principal obstacle, ja que la independència ja no forma part central del corpus governamental, si més no mentre duri la taula. I un cop l’esquerra espanyola ha constatat que pot governar Espanya sense abordar amb decisió el conflicte amb Catalunya, tot plegat ja no suposarà massa diferència pràctica. Més encara recordant la col·laboració governamental vigent entre partits independentistes i el PSC a la Diputació de Barcelona, i a ciutats importants com Sant Cugat i Figueres.\nAmb tot, dues notes poden quedar enregistrades per al nou curs polític. Primer, per molt que en l’anterior mandat es deteriorés permanentment la posició i el lideratge del president de la Generalitat, persistir-hi en aquest mandat no millorarà la cosa. Segon, quan la taula ha entrat per la porta el debat sobre la independència ha sortit per la finestra, i això farà que l’atenció i discussió sobre projectes i posicions de gestió del govern pugi de contingut i de to. La qüestió de l’aeroport n’ha estat una primera mostra.\nGermà Bel és economista\n","author":"Germà Bel","date":1632261600000,"title":"Opinió Quan la taula entra per la porta, la independència surt per la finestra"},{"href":"https://www.ara.cat/opinio/violencia-masclista-no-existeix-alba-alfageme_129_4149233.html","hash":"af79fd2f","content":"\nAlba Alfageme\n15/10/2021\nEls joves per a qui la violència masclista no existeix\n3 min\nLeer en castellano\nRead in English\nFa pocs dies es presentava un estudi que aportava unes dades extremadament preocupants: un de cada cinc homes d'entre 15 i 29 anys considera que la violència masclista no existeix, i que només és un “invent ideològic”. El baròmetre sobre joventut i gènere de la FAD, elaborat pel Centre Reina Sofia, apunta que aquesta xifra s'ha duplicat en els darrers quatre anys. \nQuè ha passat? Les dades evidencien que el discurs negacionista que impulsa, alimenta i sosté l’extrema dreta està calant i que certes idees s'estan naturalitzant, tot i l'evident paradoxa que suposa que avui més que mai disposem d'accés complet a fonts d’informació i anàlisi rigoroses que sustenten amb prou evidències que una de les grans pandèmies que vivim com a societat sí que existeix.\nPer tant, avui ja no val l'excusa de la desinformació o del desconeixement: és evident que hi ha tota una maquinària reaccionària en funcionament, que es mostra bel·ligerant amb els avenços dels feminismes. Aquesta fàbrica de les fal·làcies crea i viralitza continguts que neguen la realitat –en un atac claríssim als drets i llibertats de les dones–, al servei de sustentar les situacions d’opressió i que es mantingui l'statu quo. De fet, alguns seguidors d’aquestes tesis no s’identifiquen com a votants ni seguidors de l’extrema dreta, però assumeixen el discurs negacionista i en fan bandera perquè se senten atacats. En aquest sentit, les dades de l’estudi aporten detalls molt interessants sobre el biaix ideològic en el menysteniment del masclisme que apareix d’una forma més clara entre el jovent de dretes: un 32,3% dels nois i noies d’aquest espai ideològic consideren que la violència masclista no existeix i tan sols un 55% consideren que és un problema greu, enfront del jovent d’esquerra, un 77,9% del qual afirma que és un problema greu.\nÉs evident que hi ha un clar biaix polític en la negació de la igualtat, i que s'alimenta de referents polítics i mediàtics amb uns interessos clars: atacar els feminismes com a moviment que suposa una amenaça per al patriarcat i per a aquells partits i individus que volen mantenir el poder en les seves mans. Els atacs contra les propostes feministes són cada cop més virulents. El patriarcat se sent més i més atrapat. Però en saben molt, de mantenir el poder. De fet, els discursos masclistes que l’alimenten s’amaguen sota formes molt atractives, actuals i que es viralitzen. S'escolen per qualsevol escletxa que troben, en forma de sèrie, pel·lícula, lletra de cançó, referents mediàtics o influencers, entre d’altres. I, si no, pregunteu-ho al jovent.  \nDe fet, tot i que en els darrers quatre anys s’han fet importants avenços en la lluita per la igualtat de gènere entre la gent jove (el nombre d’homes que es consideren feministes ha passat del 23,6% del 2017 al 32,8% del 2021), encara hi ha un 26,4% d’homes que creuen que els feminismes no són necessaris i d’aquests un 24% creuen que el moviment busca perjudicar els homes. És un dels grans hits del patriarcat, i dels més efectius, perquè amaga que els feminismes són una proposta social, emocional, econòmica, ambiental... que ofereix les bases per a una millor vida que acaba revertint en tota la ciutadania. El retrocés que evidencien aquestes dades és extremadament preocupant perquè assenyala de nou que aquest no és tan sols un tema de dones, sinó que la resistència al canvi d’una part molt important d’homes, aferrats als seus privilegis, constitueix l’escull més perillós del mateix patriarcat.\nAlba Alfageme és psicòloga especialista en victimologia\n","author":"Alba Alfageme","date":1634248800000,"title":"Opinió Els joves per a qui la violència masclista no existeix"},{"href":"https://www.ara.cat/opinio/bruixes-flames-natza-farre_129_4030513.html","hash":"b1ffd445","content":"\nNatza Farré\n23/06/2021\nLes bruixes som les flames\n3 min\nUna foguera que crema per Sant Joan.\nDAVID BORRAT\nEns maten. Cada dia a una de nosaltres. És tan brutal el que està passant que ja no tenim paraules. Fa dies que les busco però per sobre em passa la ràbia i les llàgrimes. No les puc evitar ni les vull allunyar. Vull plorar totes les dones que ens estan matant. Les plorem. Perquè ja hi ha massa condemnats a un nus a la gola. Cada assassinat fa un mal constant i precís. No marxa. Com se n’ha d’anar si ens assassinen per ser dones i no podem evitar-ho? Com ens hem de sentir si estem cridant que ja fa massa segles que els homes exerceixen sistemàticament la violència sobre nosaltres i que el menyspreu que ara sembla petit és el que demà atorga la llicència per matar? Hi som, encara, perquè som reproductores d’una espècie que sovint penso que no s’hauria de multiplicar. Vivim en un món on a nosaltres ens han esborrat de tots els mapes, els nostres noms no són als carrers ni la nostra història és als monuments. Ens maten literalment cada dia però els feminidicis no aturen aquest món de meitat invisible. Ni tan sols els minuts de silenci duren un minut. Només s’atura de cop i del tot la vida de les dones assassinades. En xoc, sobreviu el seu entorn. Caminem sense trobar justícia perquè la justícia és la igualtat i la igualtat que reclamem no existeix. No ha existit. Existirà o ens extingirem.\nLa normalitat, la vella i la nova, és que ens violin, ens agredeixin, ens escarneixin, ens menyspreïn, ens matin\nJa no sabem què dir però sabem que encara tenim veu i que l’hem de fer sentir. Defallim perquè tenim sang a les venes. No defallim del tot perquè ens tenim a nosaltres, a totes les veus. Encara sort. Però ens maten i no és escandalós perquè som dones. Ens hi hem acostumat. Com assumim que una dona o un home homosexual ha de passar un tràngol per explicar la seva naturalesa. Perquè no se sent natural. Perquè li han dit i li diuen que és diferent. I ha de plorar quan confessa que s’ha enamorat, enlloc de riure i ser feliç. La majoria de dones assassinades són dones heterosexuals assassinades per homes heterosexuals. Però el problema és l’homosexualitat. Res no té sentit. Per què deixem que les normes ens les dicti el mancat de lògica, d’amor i de sensibilitat? Ens maten i cada assassinat passa de puntetes per no ferir la susceptibilitat d’una societat que encara s’encandalitza més amb els pits de les dones a les xarxes socials que amb la violència estructural a tot arreu. Què ens passa? Què fem que no fem res?  \nLa normalitat, la vella i la nova, és que ens violin, ens agredeixin, ens escarneixin, ens menyspreïn, ens matin. Abans feien tot això i a més, ens cremaven. Per bruixes. Per dones. No celebrem el solstici d’estiu. Aprofitem les flames. Hem d’encendre totes les fogueres per llençar-hi als focs ben vius aquest sistema que ens obre els dies amb impotència i desesperança. La nostra mort és evitable. La nostra vida no pot estar en mans dels homes que es pensen que ens tenen, com tenen la llibertat d’insultar-nos, de magrejar-nos o de pegar-nos quan se’ls encén una bombeta podrida. No em digueu que dic que tots els homes són iguals. No em feu escoltar que hi ha dones que també maten. Fem la foguera i fotem-hi tots aquests mals passos que ja hem donat i comencem a fer-ne de nous sense estar tan cremats. Els homes i les dones. Però sobretot els homes. Parleu entre vosaltres i organitzeu-vos. Comuniqueu-vos i ploreu també per aquesta matança repulsiva. Repugnantment quotidiana. No us cau lluny. És als carrers que porten el vostre nom. Al món que heu organitzat i que tampoc us fa feliços. Els assassins no us representen. Ho sé. Però les assassinades són de tots nosaltres. Ho sabeu?\nNatza Farré és periodista\n","author":"Natza Farré","date":1624399200000,"title":"Opinió Les bruixes som les flames"},{"href":"https://www.ara.cat/opinio/catala-llengua-vehicular-antoni-bayona_129_4194882.html","hash":"b2008e0b","content":"\nAntoni Bayona\n26/11/2021\nEl català com a llengua vehicular\n3 min\nEl frontispici de la façana del Tribunal Suprem.\nJavier Lizón / Efe\nFa pocs dies el català, i en concret el seu ús com a llengua vehicular a l’escola, ha tornat a ser notícia per una decisió del TS sobre l’exigència que el castellà hagi de ser també llengua d’ensenyament a Catalunya en una proporció mínima del 25%. En realitat, no hi ha hagut una nova decisió del TS sobre aquesta qüestió perquè la seva decisió ha estat no admetre un recurs que va interposar la Generalitat contra la sentència del TSJC de 16 de desembre de 2020 en la qual s’estableix aquesta proporció mínima.\nL’origen d’aquest debat s’ha de situar sobretot en la sentència de l’Estatut que va establir una doctrina segons la qual el castellà no pot ser privat a Catalunya de la condició de llengua vehicular i d’ensenyament. D’aquesta doctrina s’han extret unes conseqüències que no se’n desprenen necessàriament, especialment que el castellà hagi de ser forçosament llengua vehicular en una determinada proporció. En la meva opinió, el TC només diu en la seva sentència que l’Estatut no pot ser interpretat de manera que “exclogui” l’ús del castellà com a llengua vehicular, la qual cosa és diferent de dir que ha de tenir forçosament aquest caràcter i en quina mesura l'ha de tenir. La doctrina del TC ha de ser entesa com una garantia perquè el legislador lingüístic o educatiu no exclogui el castellà com a llengua vehicular, però sens perjudici que sigui ell el que determini com s’ha de produir atenent als criteris i principis lingüístics que regeixen a Catalunya.\nEl panorama legislatiu vigent en aquests moments és diferent del que hi havia quan el TSJC va dictar la sentència del 25% d’ús vehicular del castellà\nLa sentència del TSJC del 25% es va fonamentar en una previsió de la llei orgànica d’educació de 2013 que obligava les administracions educatives –en aquest cas la Generalitat– a determinar una “proporció raonable” de la llengua castellana i de la cooficial quan el sistema es basa en el model de conjunció lingüística (també conegut com a immersió). És a partir d’aquesta previsió legal que els tribunals van fixar el percentatge mínim del 25% argumentant que la Generalitat no adoptava cap mesura per desenvolupar la llei orgànica d’educació. D’aquesta manera, van suplir la decisió de la Generalitat, amb una decisió que, en principi, no els corresponia prendre a ells.\nUna qüestió que potser no s’ha destacat prou és que la llei orgànica d’educació va ser modificada a finals de 2020, de manera que ara no obliga les administracions educatives a determinar una proporció raonable d’ús del castellà com a llengua vehicular. En aquests moments, la llei es limita a dir que les dues llengües tenen la condició de vehiculars d’acord amb la Constitució, l’Estatut i les lleis; i emfasitza sobretot la garantia última que en acabar l’educació bàsica els alumnes han de tenir un domini ple i equivalent de les dues llengües.\nCom és fàcil deduir, el panorama legislatiu vigent en aquests moments és diferent del que hi havia quan el TSJC va dictar la sentència del 25% d’ús vehicular del castellà. La modificació de la llei orgànica d’educació configura un marc normatiu ampli i flexible dins el qual pot decidir la Generalitat, diferent del que li donava la llei anterior. El marc legal vigent ha eliminat el criteri de “proporció raonable” i això afecta necessàriament el principal argument utilitzat pels tribunals per fixar la quota del 25%.\nS'ha dit que la darrera decisió del TS no deixa altra opció a la Generalitat que aplicar el 25%. No hi estic d’acord\nÉs més que dubtós que aquesta doctrina es pugui mantenir actualment d’acord amb el que estableix l’actual marc legal. La llei orgànica d’educació deixa ara a la Generalitat un marge de decisió especialment ampli per decidir com s’ha d’articular l’ús vehicular del castellà, en el qual ha de tenir en compte les previsions lingüístiques de l’Estatut i de la llei de política lingüística que garanteixen i prioritzen l’ús del català com a llengua d’ensenyament.\n¿Com es gestionarà a partir d’ara aquesta qüestió? S’han expressat públicament algunes opinions en el sentit que la darrera decisió del TS no deixa altra opció a la Generalitat que aplicar el 25%. No estic d’acord amb aquest plantejament perquè la modificació de la llei orgànica d’educació afecta unes decisions judicials que es van adoptar d’acord amb un marc legal derogat i diferent del vigent. D’altra banda, cal recordar que la intervenció dels tribunals per suplir un àmbit de decisió normativa que la llei atribueix a l’administració educativa, és una situació excepcional que requereix l’existència d’uns paràmetres jurídics de control que ara és molt difícil identificar sense afectar el marge de decisió que la llei atorga a la Generalitat.\nAntoni Bayona és professor de dret a la UPF i ex lletrat major del Parlament\n","author":"Antoni Bayona","date":1637881200000,"title":"Opinió El català com a llengua vehicular"},{"href":"https://www.ara.cat/opinio/proces-negociacio_129_4121245.html","hash":"b602b8bf","content":"\nJordi Muñoz\n18/09/2021\nEl procés de negociació\n3 min\nEl procés de negociació\nGetty\nTot i que en la narració periodística sovint s’insisteix a interpretar les diferències entre ERC i Junts en termes de batalletes partidistes de curta volada, és evident que hi ha diferències estratègiques de fons. La fonamental té a veure amb el procés de negociació que han recomençat el govern català i l’espanyol aquesta setmana. No és cap secret que Junts no comparteix aquesta aposta per la negociació amb el govern espanyol, mentre que ERC en fa bandera i la considera el nucli de la legislatura.\nNo és una diferència menor: és una diferència de fons, al nivell de la que va separar el PSC de Maragall i ERC el 2006 quan ERC es va decantar pel vot en contra de l’Estatut. Allò va acabar amb el cessament dels consellers republicans per part de Maragall, en entendre que aquella bifurcació estratègica feia insostenible mantenir el Govern.\nEn l’acord d’investidura de Pere Aragonès, aquesta divisió estratègica es va resoldre, provisionalment, acordant un termini de dos anys per explorar el recorregut del procés de negociació. I, en principi, per madurar una alternativa transitable a la negociació que, de moment, no ha passat de l’estadi de la retòrica inconcreta. Era una manera de xutar la pilota endavant. Tanmateix, a hores d’ara és prou evident que aquell acord no ha funcionat. De fet, era evident ja des que alguns dels dirigents polítics amb més pes polític a Junts van optar per quedar-se fora del Govern, cosa que va afeblir molt el pacte.\nDes de llavors, s’han anat succeint les declaracions de dirigents de Junts en contra del procés negociador. Remenant l’hemeroteca, és fàcil trobar, pràcticament cada setmana, alguna declaració de l’entorn de Junts en aquest sentit. Tant des del Parlament com des del partit o des del Congrés de Diputats. El silenci respectuós o, de vegades, fins i tot l’expressió d’una posició favorable a la negociació dels consellers proposats per Junts no pot tapar el fet que l’epicentre polític de Junts s’ha situat, de manera molt evident, en contra de la taula. L’episodi d’aquesta setmana, doncs, no es pot analitzar com un fet aïllat, sinó com l’expressió més clara, potser la culminació, d’aquesta divergència estratègica.\nAquesta manca de consens estratègic afebleix el govern català en la negociació. Com afebleix, també, la possibilitat d’imaginar alternatives al fracàs de la negociació. Hi ha mala peça al teler, si no es recondueix d’alguna manera.\nI, malgrat tot això, si analitzem aquest reinici de la negociació política entre governs des de la perspectiva dels processos de resolució de conflictes, hi ha elements molt importants que no s’han valorat prou. Primer, el fet que, malgrat l’evident asimetria jurídico-institucional, el govern de l’Estat accepti seure en una taula, al mateix nivell, amb el que, des de la seva perspectiva, no és més que un govern autonòmic més. Segon, el fet que s’hagi refermat el reconeixement de l’existència d’un conflicte polític que caldria resoldre. Això, que vist des de Catalunya és una evidència palmària, acostuma a ser un dels principals obstacles per a la resolució negociada de conflictes. Perquè per resoldre un conflicte cal acceptar que existeix, i moltes vegades els defensors de l’statu quo no els admeten, que és precisament el que havia fet l’estat espanyol fins ara. Ni el reconeixement del conflicte ni seure en una taula amb el que, des de la seva perspectiva, és un govern regional rebel són coses que cap govern de cap estat fa de gust. Per això cal valorar-ho com una victòria col·lectiva del moviment independentista.\nAra bé, constatar el valor d’aquests avenços no ens hauria de menar a la ingenuïtat sobre les possibilitats d’èxit d’aquest procés. I no només per la discrepància estratègica dins l’independentisme: les posicions de partida dels dos governs estan molt allunyades, i les asimetries entre els dos costats de la taula són molt grans. D’altra banda, és força evident que el PSOE arrossega els peus a aquesta taula: hi va mogut estrictament per la mera aritmètica parlamentària. Aquest és un incentiu important, però probablement és massa feble per dur-los a prendre decisions valentes. D’altra banda, i aquest és l’element fonamental, la taula és un diàleg del govern català amb el govern espanyol, però la resta de poders de l’Estat, singularment el judicial i el funcionarial, no s’hi senten interpel·lats. Aquesta anàlisi de la situació hauria de dur l’independentisme a plantejar-se diversos escenaris possibles, i treballar-hi amb rigor i honestedat. Però hi ha qui, malauradament, prefereix emprar-la per mirar de fer descarrilar la negociació i gesticular molt fort.\n","author":"Jordi Muñoz","date":1631916000000,"title":"Opinió El procés de negociació"},{"href":"https://www.ara.cat/opinio/slapps-mordassa-legal-premsa-critica-social-laia-serra_129_4179171.html","hash":"ba1a2196","content":"\nLaia Serra\n11/11/2021\nSLAPPs: la mordassa legal de la premsa i de la crítica social\n4 min\nEl Parlament Europeu, en una imatge d'arxiu.\nAfp\nLeer en castellano\nEl Parlament Europeu acaba d’aprovar un informe crucial per a la llibertat d’expressió. Versa sobre les SLAPP, les sigles en anglès de strategic lawsuits against public participation, és a dir, els plets estratègics contra la participació pública. L'informe sorgeix de la proposta de l'EU Citizen Network del 2020, que aquell any va alertar d'aquest fenomen internacional, que als Estats Units és ben conegut i, de fet, està regulat, però que a la Unió Europea encara no havia rebut atenció, malgrat ser un fenomen creixent. Segons l’informe, fins ara, la manca d’un abordatge legal i judicial consistent i comprensiu de les SLAPP a la Unió Europea ha impedit identificar-les amb promptitud i reconduir-les de forma eficient. Les SLAPP són accions legals abusives, civils o criminals, que fan servir privats (individus i/o empreses) i administracions amb el propòsit de dissuadir la participació pública i escanyar la crítica i la denúncia social sobre afers d’interès públic. Aquestes accions legals s’aprofiten del fet que molts països consideren la difamació com un delicte; de fet, fins i tot s’ha generat el denominat libel tourism, que consisteix a triar el país en què es presentarà la demanda judicial segons la severitat de la seva legislació sobre difamació.\nLes SLAPP són accions legals abusives que es fan servir per escanyar la crítica i la denúncia social\nAquesta tendència afecta molt directament la premsa. En l'informe de l’entitat Index on censorship del 2020 s'identificava la litigació abusiva com una de les amenaces actuals més serioses per al periodisme, i es repassaven diverses accions legals paradigmàtiques que s'han dut a terme contra 6 periodistes de diversos territoris.\nPerò l’informe aprovat pel Parlament Europeu no només pretén protegir la premsa, sinó que és ben conscient que també s’ha de protegir l’anomenat periodisme ciutadà i l’acció de denúncia social fets per l’acadèmia, les professionals compromeses amb els drets humans, les activistes i les ONG, perquè contribueixen en gran mesura a la tasca democràtica de fiscalitzar l’actuació dels poders públics i els poders econòmics. De fet, el Parlament Europeu, el 2020, ja va demanar al Comitè d’Assumptes Legals que emetés un estudi sobre l’ús de les SLAPP per silenciar periodistes, ONGs i la societat civil en general.\nL’informe del Parlament Europeu reivindica que la lluita contra les SLAPP ha de realitzar-se des d’un abordatge legal i també des del soft law, amb mesures normatives no vinculants. L’informe pretén crear una cultura jurídica i un marc legal objectiu que garanteixi la seguretat jurídica i alhora asseguri el dret a un judici just i l’accés a la justícia de les persones demandades o querellades per SLAPPs. També pretén assegurar el suport a les víctimes d’aquesta litigació abusiva devastadora, que provoca danys psicològics i econòmics i sobretot un efecte silenciador.\nLes mesures proposades suposaran un xoc tèrmic per a les dinàmiques dels jutjats i tribunals estatals\nLes mesures proposades suposaran un xoc tèrmic per a les dinàmiques dels jutjats i tribunals estatals, que actuen amb una desídia absoluta quan reben casos de litigació que afecta la llibertat d’expressió i informació. En la jurisdicció penal, la més utilitzada a l’estat espanyol en assumptes de llibertat d’expressió, els jutjats d’instrucció, quan se’ls presenten aquestes accions legals, tenen tota la informació disponible per dictar una resolució de fons que impedeixi que el procés s’enceti. Però, en lloc d’això, acostumen a admetre les querelles de forma rutinària, allarguen els procediments i, fins i tot, permeten que arribin a judici perquè siguin els jutjats enjudiciadors els qui prenguin la decisió de fons. Per a la persona que ha estat denunciada de forma abusiva, això suposa a la pràctica veure’s abocada durant mesos, si no anys, a un procediment que pel mer fet d’haver-se iniciat ja qüestiona la seva credibilitat i en malmet l'honorabilitat. Alhora, comporta conseqüències com les despeses econòmiques i el desgast personal per a aquesta persona i per al seu entorn familiar i polític. Es pot afirmar, doncs, que el sistema judicial espanyol, per desídia o per connivència, està permetent la litigació abusiva i el chilling effect (efecte inhibidor de la crítica social) que provoca.\nEl Parlament Europeu reivindica que per combatre les SLAPPs cal formar la judicatura perquè sàpiga detectar-les i neutralitzar-les. També demana que s’adoptin mesures en la jurisdicció penal per salvaguardar els drets de les persones, de manera que el procediment no pugui ser usat per silenciar les víctimes de SLAPPs.\nA l’estat espanyol cada cop són més nombrosos els procediments judicials d’aquest tipus, sobretot des de certs sectors com els sindicats policials o els sindicats de presons. Un cas paradigmàtic de SLAPP ha estat el de les denúncies per difamació contra Iñaki Rivera, director de l’Observatori del Sistema Penal i els Drets Humans de la Universitat de Barcelona, per haver afirmat a finals del 2018 al Tot es mou de TV3 que a Catalunya existia la tortura. Rivera ha hagut d’esperar tres anys d’absurd recorregut judicial, en què s’han succeït demandes civils i procediments penals, per veure refermada la seva llibertat d’expressió. Precisament avui, coincidint amb l’aprovació de l’informe contra les SLAPPS, l’Audiència Provincial de Barcelona, finalment, ha arxivat la darrera denúncia contra Rivera per aquelles declaracions, impulsada per 200 funcionaris de presons i amb el suport de Marea Blava. A partir d’ara ja podrem posar nom a la litigació abusiva i antidemocràtica per emmordassar la crítica social.\nLaia Serra és advocada penalista\n","author":"Laia Serra","date":1636585200000,"title":"SLAPPs: la mordassa legal de la premsa i de la crítica social"},{"href":"https://www.ara.cat/opinio/antoni-bayona-taula-dialeg_129_4119325.html","hash":"bf351b01","content":"\nAntoni Bayona\n17/09/2021\nQuè en pot sortir de la taula de diàleg?\n3 min\nPedro Sánchez i Pere Aragonès aquest dimecres.\nPERE VIRGILI\nLeer en castellano\nLa represa de l’activitat política a Catalunya està marcada per la incertesa. Després de les darreres eleccions al Parlament i la formació del govern de coalició, s’ha obert un compàs d’espera pendent del que pot donar de si la taula de diàleg. Tanmateix, ja s’ha fet evident que entre els socis de govern les expectatives no són les mateixes. Sembla que ERC fa confiança en el diàleg per resoldre el conflicte entre Catalunya i l’Estat, mentre que JxCat es mostra escèptic sobre els resultats de la negociació.\nLa taula de diàleg provoca la primera gran crisi al nou Govern\nMés enllà de les estratègies de partit, la percepció general respecte de la taula de diàleg no genera gaire optimisme. No consta que s’hagi fet una planificació com caldria d’un esdeveniment d’aquesta importància i tampoc se sap que existeixi un acord previ sobre els temes a tractar. Massa improvisació i molts dubtes que afecten la consistència i el rigor de la negociació. El fiasco sobrevingut de l’aeroport tampoc contribueix a la confiança entre les parts.\nSánchez aparca de manera definitiva l’ampliació del Prat\nEl principal interrogant és si la taula de diàleg servirà per resoldre el conflicte català tal com el volen afrontar els partits que governen a Catalunya, és a dir, els partits que defensen la independència. Em costa imaginar, per exemple, que l’Estat estigui disposat a parlar del dret d’autodeterminació com es demana des de Catalunya. No m’ho imagino per raons polítiques i també jurídiques: l’Estat ho té fàcil per excloure aquesta qüestió del diàleg amb el simple argument que no se li pot demanar negociar sobre l’exercici d’un dret que no reconeix la Constitució i que implicaria contradir-la.\nEl cap de l’oposició ha dit reiteradament que a Catalunya cal girar full. És una expressió que es pot associar a la idea d’oblidar o deixar enrere una etapa política, que en aquest cas no és altra que la del Procés. Aquest enfocament permet intuir que l'estratègia de l’Estat a la taula de diàleg se centrarà probablement en fer propostes de millora de l’autogovern i econòmiques. No es pot negar el marge de maniobra que encara hi ha en aquest sentit, més gran del que molta gent creu; però es fa difícil pensar que això sigui suficient per arribar a un acord polític després de tot el que ha passat a Catalunya en aquests darrers anys i les expectatives generades en la ciutadania.\nMalgrat que la posició de les dues parts sembla, a priori, bastant allunyada, això no significa que no existeixi, objectivament parlant, un espai de confluència\nFa temps que els resultats electorals configuren a Catalunya majories de govern que donen suport a la independència. Això significa que a Catalunya hi ha un suport democràtic clar i persistent a favor d’un projecte polític d’emancipació nacional que implica, alhora, una voluntat de desconnexió envers el marc polític i institucional vigent. És una crisi de consentiment o, si es vol, una crisi d’acceptació d’aquest marc que no pot ser ignorada, ni pot quedar condemnada a la inoperància. Si la taula de diàleg no hi entra, estarà bandejant la causa principal de la seva mateixa existència i es faran palesos els límits de la negociació.\nMalgrat que la posició de les dues parts sembla, a priori, bastant allunyada, això no significa que no existeixi, objectivament parlant, un espai de confluència per canalitzar els canvis que ha experimentat la societat catalana respecte al seu futur polític. És un espai que es pot aprofitar per fer un reconeixement clar i sense embuts de la realitat nacional catalana i amb continguts concrets que suposin un salt qualitatiu en el contingut de l’autogovern. També és un espai per fer possible una consulta acordada que permeti als catalans pronunciar-se sobre el seu futur polític; una consulta que esdevé una conseqüència lògica de la voluntat democràtica llargament expressada a Catalunya i que no s’ha de correspondre necessàriament amb l’exercici del dret d’autodeterminació perquè també hi ha altres possibilitats a considerar.\nS’aprofitarà aquest espai? Hi ha motius per pensar que el govern de l’Estat pot creure que el conflicte s’ha pacificat amb els indults i que no és necessari portar a la taula temes que li poden ser políticament incòmodes fora de Catalunya. Per la part catalana el principal problema ve de la divisió de l’independentisme i de la inexistència d’un únic interlocutor i d’una única estratègia; aquest fet complica encara més la negociació i fa que plani sobre la taula de diàleg la incògnita que es pugui tornar a repetir una situació semblant a la de la tardor del 2017. Aquest és un risc que és millor evitar per raons evidents i que, alhora, posa en relleu la importància de la taula de diàleg.   \nAntoni Bayona és professor de dret a la UPF i ex lletrat major del Parlament\n","author":"Antoni Bayona","date":1631829600000,"title":"Opinió Què en pot sortir de la taula de diàleg?"},{"href":"https://www.ara.cat/opinio/efecte-britney-spears-monica-planas_129_3976292.html","hash":"bfb15c70","content":"\nMònica Planas Callol\n07/05/2021\nL'efecte Britney Spears\n2 min\nFa tres mesos es va emetre als Estats Units un documental sobre la cantant pop Britney Spears que va tenir repercussió internacional. Produït pel The New York Times i dirigit per la periodista Samantha Stark, ara s’ha emès al canal Odisea i el podeu recuperar a través de la plataforma Movistar+. L’impacte mediàtic del documental potser supera la qualitat del treball, però malgrat això encerta en l’enfocament i en la capacitat de subratllar les greus conseqüències del que podríem anomenar violència mediàtica. Posa de manifest, a través del cas de Britney Spears, com els mitjans de comunicació poden construir estats d’opinió i fomentar una espiral de conductes agressives que comportin un final tràgic per a les persones afectades.\nNo és un fet que ens vingui de nou en ple fenomen Rocío Carrasco. Són dos casos que, malgrat les diferències entre les protagonistes, tenen aspectes en comú. Dones joves i famoses víctimes d’un entorn familiar tòxic que es veuen arrossegades pel poder dels mitjans de comunicació, que les aniquila personalment i les destrueix a nivell psicològic. El documental Framing Britney Spears se centra en explicar per què va néixer el moviment de suport a la cantant pop #FreeBritney i aprofita per resumir la seva trajectòria cronològicament, no tant amb voluntat biogràfica sinó per fer evident el procés d’auge i degradació de l’artista sempre en relació amb els mitjans de comunicació que la seguien. El documental té el mèrit d’entrevistar les persones més properes de l’entorn de Spears per explicar les claus que desemboquen en una situació extrema. L’arxiu televisiu, analitzat amb perspectiva, és demolidor. La manipulació, la crueltat mediàtica, el sexisme i, sobretot, el valor simbòlic de les imatges. La violència d’uns mitjans àvids per espiar la vida íntima de la cantant, amb comportaments assetjadors i misògins, va acabar amb la carrera de Britney Spears i la seva salut mental. I aquí és on el documental retrata també la violència judicial. Com el masclisme actua amb impunitat inaudita contra una dona desprotegida fins a inhabilitar-la. La cantant ha perdut la custòdia dels fills i no té cap control sobre la seva pròpia vida o imatge, presonera de les decisions d’un pare que ha convertit la tutela en un negoci lucratiu per a ell.\nEl documental assenyala com a punt de partida un element que no s’ha de menysprear. Britney Spears assoleix l’èxit sent una nena adolescent víctima d’una accentuada sexualització del seu rol, que ella assumeix amb actitud desafiant. I la reacció dels mitjans és acabar considerant-la una propietat material. Un cop encimbellada passen a gaudir de la seva destrucció, atorgant-li connotacions de monstre fins a reduir-la a la categoria d’objecte. Framing Britney Spears és important no tant per l’interès que pugui despertar la trajectòria de la cantant sinó com a prova de les conseqüències que té que els mitjans s’oblidin de la seva responsabilitat social i només es preocupin per l’espectacle. Una seqüela que podríem batejar com l’\"efecte Britney Spears\".\nMònica Planas és periodista i crítica de televisió\n","author":"Mònica Planas Callol","date":1620338400000,"title":"Opinió L'efecte Britney Spears"},{"href":"https://www.ara.cat/opinio/mesures-insuficients-educacio-infantil-elena-costas_129_4196857.html","hash":"c1bcca5f","content":"\nElena Costas\n28/11/2021\nMesures insuficients en educació infantil\n3 min\nA Espanya al voltant d’un 40% de nens menors de 3 anys han participat en algun tipus d’educació formal\nARA\nTots aquells que defensem que els menors de 3 anys han de tenir el dret a l’educació ens hem alegrat aquests últims dies de dues notícies. D’una banda, la setmana passada el govern de Sánchez aprovava en consell de ministres la creació de 65.382 places públiques i gratuïtes. 670 milions d’euros que estarien en marxa el 2023. De l’altra, la proposta de pressupostos a Catalunya vol avançar progressivament cap a la gratuïtat en l’educació dels 0 als 3 anys. 90 milions d’euros per a P2 (infants de 2 a 3 anys) en escoles bressol de titularitat pública, que es calcula que poden beneficiar 100.000 famílies d’aquí quatre anys.\nLes raons les hem repetit moltes vegades, però veient com costa que s’engeguin aquests programes, segurament no n’hi ha hagut prou. L’impacte que té l’estimulació dels infants durant els seus primers anys és més gran que l’efecte que moltes polítiques públiques puguin tenir durant la resta de la seva vida. No només reduirà el seu risc de pobresa i impulsarà la seva carrera professional. També suposa per als seus pares -i especialment mares- millorar la conciliació i les oportunitats laborals. I per a tots, tinguem o no criatures, tenir nens i nenes més sans i educats suposa viure en un país més just i més productiu. Per tant, la despesa en educació 0-3, ja sigui del nostre ajuntament, diputació o govern, l’hem de veure com una inversió i un estalvi a futur.\nA Espanya al voltant d’un 40% de nens menors de 3 anys han participat en algun tipus d’educació formal. En canvi, al segon cicle d’educació infantil (també voluntari), la taxa d’escolarització augmenta a més del 90%. Per què aquesta diferència? El 1990 la Logse (llei d’ordenació general del sistema educatiu) va dividir l’educació infantil en dos cicles, de 0 a 3 anys i de 3 a 6 anys. Finalment, l’obligació de l’Estat de garantir aquest dret a l’educació, en especial als col·lectius més vulnerables, i d’assegurar places suficients a qui les demanés només es va acabar aplicant a l’educació 3-6. Això va disparar en pocs anys les taxes d’escolarització dels nens i nenes a partir dels tres anys. I ara podria passar una cosa semblant, si ho dissenyem bé, amb el primer cicle d’educació obligatòria.\nEstem per sobre de la mitjana europea en taxes d’escolarització dels menors de 3 anys, però encara lluny de països que, com els nòrdics, arriben a nivells del 70% dels infants; és a dir, països que escolaritzen els més petits, vinguin de famílies amb recursos o no. Aquí, aquesta escolarització primerenca és encara un privilegi que moltes famílies no es poden permetre -i ho acaben pagant els nens i també les mares.\nL’accés a aquesta educació és molt desigual segons les regions, a Espanya. El País Basc, Cantàbria, Madrid, Andalusia i Catalunya tenen les taxes d’escolarització més elevades. I Castella Lleó, Astúries, les Balears i Múrcia, les més baixes. I dins de cada comunitat hi ha importants desigualtats segons la renda. Una dada indicativa: gairebé la meitat dels escolaritzats en llars d’infants a Espanya van a un centre privat. A Catalunya menys, però aquí també són pocs els que acudeixen a una escola bressol municipal, les que previsiblement estaran afectades per la decisió de la Generalitat sobre la gratuïtat.\nL’educació 0-3 beneficia especialment els nens i nenes de les famílies més humils, però els escolaritzats són principalment els fills i filles de classes mitjanes i altes. De fet, si mirem l’accés dels nens més vulnerables, es troba per sota de la mitjana europea. I això es deu fonamentalment al cost que s’ha d’assumir. Més de la meitat dels pares i mares espanyols paguen tot el cost de l’educació infantil, molt per sobre del que passa als països del nostre entorn. Fins i tot a Barcelona, amb un sistema de tarificació social, el cost va dels 50 als 395 euros al mes.\nLes iniciatives de Sánchez i Aragonès van en la direcció adequada. Però es queden curtes. Les 65.000 places públiques i gratuïtes a tot Espanya, o les 100.000 famílies beneficiades a Catalunya, estan molt lluny de la universalització i accessibilitat de l’educació infantil no obligatòria. Integrar el primer cicle d’educació infantil al sistema educatiu és el primer pas per augmentar les taxes d’escolarització. Però acabar amb un sistema marcat per la desigualtat passa per augmentar la despesa pública; o, més ben dit, la inversió. Com va dir el portaveu de Més País al Congrés, Íñigo Errejón, en relació a la timidesa d’alguns passos del govern en política social: s’avança, ma non troppo.\nElena Costas és economista i sòcia de Ksnet.\n","author":"Elena Costas","date":1638054000000,"title":"Opinió Mesures insuficients en educació infantil"},{"href":"https://www.ara.cat/editorial/pasteres-mort-helena-maleno-canaries-refugiats_129_4230197.html","hash":"c51f5ec8","content":"\nEditorial\n03/01/2022\nLes pasteres de la mort\n2 min\nVista de l'evacuació de tres supervivents, dos homes i una dona, a qui un helicòpter del Servei de Cerca i Rescat (SAR) a les Canàries va rescatar d'una pastera a la deriva amb 17 cadàvers a bord gairebé 500 quilòmetres al sud d'El Hierro.\nExèrcit de l'aire / EFE\nLeer en castellano\nRead in English\nÉs preocupant com arribem a normalitzar el dolor aliè, com ens fem la pell gruixuda, com assumim la nostra còmoda impotència. Segons l'ONG de l'activista Helena Maleno, Caminando Fronteras, aquest any que hem deixat enrere també hem deixat enrere la vida de 4.400 persones que van intentar entrar a Europa a través de les fronteres espanyoles. Dotze vides segades cada dia. Vides d'éssers humans que només buscaven una oportunitat lluny de la misèria de la seva terra natal i que, en el tram final, embarcats en una precària pastera, van ofegar-se en la majoria dels casos sense rebre ajut i en moltes ocasions en l'anonimat. Ens hem acostumat a aquest esfereïdor drama humanitari com si no hi poguéssim fer res, com si ens fos aliè, com un fatalisme llunyà. I cap de les tres coses és veritat: Europa no hi fa res perquè no ho troba prioritari o, encara pitjor, actua políticament amb hipocresia i cinisme; cap vida humana no ens hauria de ser aliena, i menys la de persones (incloses 205 criatures petites) indefenses i que carreguen amb un gran patiment, i acceptar que aquestes coses senzillament passen i que el món és així no fa sinó provocar que passin més.\nNo es tracta de fer una política de portes obertes als refugiats sense cap filtre. Però és que el que hem acabat fent des d'Europa és una política de portes tancades sense cap esperança. Estem abocant persones desesperades a assumir un risc que té com a resultat una mort gairebé segura en mans de màfies de tràfic humà que fan un negoci obscè amb vides alienes. La realpolitik no pot ser això: una cosa és protegir els legítims interessos nacionals i una de molt diferent és permetre que nens, dones i homes s'ofeguin davant dels nostres ulls. A l'inici de la crisi massiva de refugiats amb l'esclat de la guerra de Síria, l'Alemanya de Merkel va assumir el lideratge humanitari. Però aquell gest ha anat quedant en l'oblit fins que hem caigut en l'altre extrem, amb l'extrema dreta enverinant l'opinió pública i condicionant i embastardint la política europea d'acollida.\n¿Fins quan deixarem que aquest drama humanitari pesi sobre les nostres consciències? ”\nAra, amb el Mediterrani sota un ferri control amb mitjans militars, la tragèdia s'ha anat desplaçant a les costes canàries. La tasca d'ONGs com la catalana Open Arms és molt meritòria, igual que el recompte d'Helena Maleno. Sort en tenim d'aquest activisme. Però si la seva feina de salvament i denúncia no serveix per conscienciar l'opinió pública i provocar un canvi en la gestió política, el drama s'anirà perpetuant o, com a màxim, anirà canviant d'escenari. Els morts seguiran. Ningú té una vareta màgica, però en tot cas no n'hi ha prou amb externalitzar el problema en països poc o gens respectuosos amb els drets humans, com ara Turquia o Líbia, amb fortificar les fronteres marítimes i terrestres, i amb una cooperació de mínims amb els països emissors de migrants. (Aquests últims mesos estem veient com l'Occident ric ha sigut incapaç d'assegurar la vacunació contra el covid a l'Àfrica: és un exemple més de la deixadesa a l'hora d'abordar les desigualtats globals). Les pasteres de la mort són una vergonya que fa massa que dura. ¿Fins quan deixarem que aquesta infàmia pesi sobre les nostres consciències?\n","author":"Editorial","date":1641164400000,"title":"Les pasteres de la mort"},{"href":"https://www.ara.cat/opinio/algoritme-assenyala-lluna-xavier-duran_129_4186433.html","hash":"c779237c","content":"\nXavier Duran\n18/11/2021\nQuan un algoritme assenyala la lluna\n3 min\nEls algoritmes porten, d'una manera o altra, l'empremta de la societat en què han nascut.\nGetty\nTwitter va reconèixer fa unes setmanes que els seus algoritmes afavoreixen la difusió dels continguts de dretes. Twitter va dir que no sap per què passa. Aquesta segona afirmació només es pot acceptar si Twitter és dels que creuen en l’angelical objectivitat dels algoritmes. És possible que encara no sàpiga per què passa això, però té prou experiència, coneixements i eines per plantejar diverses opcions. Com ara la que apunten alguns tecnòlegs: potser la dreta, en general, utilitza de forma més eficient la inèrcia inherent als algoritmes, que recomanen els missatges que circulen més i, per això, circulen encara més.\nEl que es pot afirmar d’entrada és que la causa no és que els algoritmes siguin de dretes. Els algoritmes no són ni de dretes ni d’esquerres, ni intel·ligents ni estúpids, ni sensibles ni amb cor de pedra. De fet, no tenen cor, perquè són un seguit d’instruccions pensades perquè ens puguem comunicar amb les màquines i elles ho puguin fer entre si.\nQuan algú elabora un algoritme potser el fa més esbiaixat del que seria desitjable\nPerò els que sí que tenen cor i poden ser de dretes o d’esquerres, intel·ligents –més sovint– o no tant i més o menys sensibles són els que elaboren els algoritmes. I això ens ha de fer veure que els algoritmes no són aquella eina immaculada que a partir de piles de dades sap aconsellar la publicitat que ens interessarà més, l’article que ens convé llegir, la pel·lícula amb què gaudirem o fins i tot la parella amb qui serem feliços la resta de la nostra vida –fins que un altre algoritme aconselli que ens en separem.\nEls algoritmes els fan persones i les persones tenen biaixos. Poden ser conscients –i sabem com alguns algoritmes s’han utilitzat amb objectius polítics clars– o inconscients. Tots tenim les nostres mancances i els nostres errors d’apreciació o de judici. Però no les coneixem totes. Per això, quan algú elabora un algoritme potser el fa més esbiaixat del que seria desitjable. I no perquè necessàriament tingui aquesta intenció –és probable que moltes vegades sí–, sinó perquè, per molt objectius que vulguem ser, sempre podem caure en els nostres apriorismes, estar condicionats per sentiments que no percebem o arrossegar tics dels quals mai no hem estat conscients.\nL’algoritme no podrà buscar més enllà de les dades que produeix la societat\nPerò, a més, els algoritmes s’alimenten de dades. I qui elabora l’algoritme el pot programar perquè busqui determinades dades o en determinats llocs. I encara que no tingui aquest condicionament, l’algoritme no podrà buscar més enllà de les dades que produeix la societat. Si als Estats Units els afroamericans són menys de la sisena part de la població general, però vora la meitat de la població reclusa, un algoritme que hagi de valorar si una persona té més probabilitats o menys de reincidir pot considerar que els afroamericans són més propensos a saltar-se la llei. No podrà pensar per si sol que potser hi ha factors socioeconòmics, culturals o d’altres tipus que hi influeixen. Un algoritme no pensa, tret que se li hagin introduït unes ordres que li permetin dubtar de les dades.\nA més, fer deduccions a partir de les dades no és tan fàcil i objectiu com sembla. Un estudi assenyalava, fa anys, que els països on es consumeix més xocolata per càpita també tenen més Nobel en relació a la població. Però si passem de la correlació a la relació causa-efecte ens podem trobar amb dirigents que tinguin la perillosa idea de no invertir tant en educació i recerca i, en comptes d’això, repartir més xocolata entre els estudiants i els investigadors –i entre la població en general, perquè l’estudi es referia a tots els ciutadans.\nNo és que Twitter tingui algoritmes de tendència prodretana. És que hi ha qui sap aprofitar els biaixos dels algoritmes\nEls algoritmes són un reflex de la societat i, per tant, si volem millorar els algoritmes cal millorar al mateix temps la societat. Però tornem al principi. Com és que Twitter prima els missatges de dretes? Fa anys Facebook va decidir oferir als membres de la xarxa aquells articles que encaixaven més en el seu pensament, perquè els complaurien més. És una estratègia que va contra la forma com han evolucionat les societats: cal llegir i escoltar opinions diferents, per replantejar-se les pròpies, per comprendre altres punts de vista o per ampliar la nostra visió. Però a algunes elits això no els deu interessar.\nPer això, refiar-se tant dels algoritmes, al contrari del que solen dir moltes grans empreses i molts tecnòlegs, no et facilita la vida. L’empobreix. No és que Twitter tingui algoritmes de tendència prodretana. És que hi ha qui sap aprofitar els biaixos dels algoritmes i qui sap elaborar, directament, algoritmes esbiaixats. Per això, modernitzant el proverbi xinès i canviant-ne la conclusió, quan un algoritme assenyala la lluna, cal mirar primer l’algoritme, per saber de quin peu calça i qui el promou. Si no, potser en realitat ens ensenyaran Saturn o un cometa, aprofitant que la nostra capacitat crítica es troba, ella sí, a la lluna.\nXavier Duran és periodista científic de TV3 i autor de 'L’individu transparent' i 'L’imperi de les dades'\n","author":"Xavier Duran","date":1637190000000,"title":"Opinió Quan un algoritme assenyala la lluna"},{"href":"https://www.ara.cat/media/series/enganxa-emily-in-paris-monica-planas_129_4231088.html","hash":"c82f3d60","content":"\nMònica Planas Callol\n04/01/2022\nPer què enganxa 'Emily in Paris'?\n2 min\nQuè té aquesta sèrie de Netflix que fins i tot els que la troben dolenta es van empassar la primera temporada, estan devorant la segona i ja esperen la tercera?\nEmily in Paris relata les peripècies d’una noia nord-americana a París, on arriba sense parlar el francès per treballar en una agència de comunicació. La moda, les noves tendències, les campanyes de màrqueting i les xarxes socials nodriran les seves aventures romàntiques i d’amistat amb unes trames plenes de tòpics, estereotips i molta immaduresa. La sèrie és previsible, superficial, frívola i, una vegada més, porta una història protagonitzada per dones a un entorn on la tonteria és sexi. Emily in Paris és la nova Sexo en Nueva York per a les noies de menys de trenta anys, però més retrògrada. El sexe passa en fora de camp i com un vague record de deliri més que no pas com una realitat. És una sèrie carrinclona basada en els petits rubors que provoca el xoc cultural entre els Estats Units i França. És una magnífica campanya de màrqueting de la ciutat de París, a qui han atribuït falsament l’ambient bucòlic i tranquil d’un poblet de Bordeus per oferir-nos una història artificial, inversemblant i utòpica. Emily in Paris és una sèrie aspiracional. Com un anunci. Busca despertar la il·lusió dels espectadors. Des d’uns codis i un llenguatge enganyosament realista apel·la a un món de fantasia. Una mentalitat experimentada i madura sap reconèixer en aquesta posada en escena una farsa romàntica impossible, mentre que una mentalitat més càndida, adolescent i inexperta ho pot interpretar com un somni vital de futur.\nDilluns, quan parlàvem d’Emily in Paris al Versió RAC1 amb el Marc Serra, diverses oients van definir-la com una sèrie “per no pensar”. Aquesta suposada virtut connecta amb un fet clau a l’hora d’enganxar-nos a la sèrie: més que una sèrie per no pensar, és una sèrie per no patir. Tal com està plantejada, és una ficció en què saps que mai no passarà res dolent: ningú es morirà, ningú es posarà malalt, no hi haurà cap accident terrible o cap violació que aboqui els personatges al desastre. Ningú té problemes econòmics. Ni tan sols fan servir els diners. \nÉs una sèrie en què les humiliacions en l’àmbit laboral se superen amb una arrufada de nas i una copa de xampany a la terrassa del Cafe de Flore. Els desenganys dels personatges són fugaços i circumstancials. \nL’aparent versemblança d’una vida totalment irreal enganxa perquè estimula les sensacions que connecten amb els capricis de la felicitat més primària. Organitzar un sopar amb amics parant la taula de casa al mig d’una plaça idíl·lica de le 5e arrondissement, lligar amb facilitat amb persones atractives, enamorar-te d’un xef que et fa el menjar, que les amigues visquin en bonics châteaux, córrer per París amb uns talons d’agulla sense que et surtin butllofes als peus i que el tren fins a Saint-Tropez sembli l’Orient Express on dormir plàcidament i no un comboi vulgar de l’Intercités. És una vida de luxe per a tothom, sense perills, pors, ni complicacions. I això és el que la fa tan estúpida i alhora tan terriblement addictiva.\nMònica Planas Callol és periodista i crítica de televisió\n","author":"Mònica Planas Callol","date":1641250800000,"title":"Per què enganxa 'Emily in Paris'?"},{"href":"https://www.ara.cat/opinio/vergonya-super-propagadora-mon-ric-ngaire-woods_129_4084717.html","hash":"c8bdd52a","content":"\nNgaire Woods\n13/08/2021\nLa vergonya superpropagadora del món ric\n5 min\nLa filera del control de seguretat de l'aeroport internacional de Denver, als Estats Units, el 13 de març del 2020, hores abans que s'imposessin les restriccions de viatjar a Europa.\nJim Urquhart/Reuters\nEls líders del G-20 es reuniran a Roma a finals d’octubre, en part per debatre com afrontar futures pandèmies. Però el cert és que les accions dels seus països han alimentat en gran manera la pandèmia actual.\nMolts països del G-20 han estat superpropagadors del covid-19. Després de la transmissió del coronavirus fora de la Xina, que inicialment va intentar desmentir la notificació del brot, els Estats Units i altres països rics van apuntar-se fracassos primerencs que van contribuir en gran manera a la propagació del virus a tot el món. Si haguessin actuat abans, almenys n'haurien pogut frenar la transmissió als països més pobres. Pitjor encara, el seu fracàs en el compromís de vacunar tot el món tan aviat com fos possible ha creat un cicle contraproduent en què probablement es desencadenaran les variants més transmissibles i nocives del virus.\nSi els líders del G-20 haguessin actuat abans, haurien pogut frenar la transmissió del virus als països més pobres\nEls models estadístics demostren que els viatges aeris internacionals van ser el factor clau en la propagació global del covid-19 fins a començaments de març de l’any passat; els gràfics detallen la propagació de la variant alfa (també coneguda com la variant del Regne Unit o de Kent) i la freqüència dels viatges aeris a diferents països des dels aeroports de Londres l’octubre de 2020. Els països prominents en la propagació de la variant alfa van ser Espanya, Itàlia i Alemanya.\nLes dades de l’inici de la pandèmia ens permeten veure com van sorgir soques virals diferents al llarg del temps. Si a aquesta informació hi afegim les dades de l’OxCGRT -el rastrejador de la resposta dels governs al covid-19, de la Universitat d’Oxford- pel que fa a les polítiques governamentals, podem precisar els detalls de la propagació de la malaltia. Entre els països del G-20, destaquen les males decisions dels Estats Units i del Regne Unit. \nEuropa supera els 60 milions de contagis i acumula 1,2 milions de morts per la pandèmia\nNova York va ser una de les primeres ciutats superpropagadores. Va registrar el seu primer cas confirmat de covid-19 el 29 de febrer de 2020, aproximadament un mes després que els Estats Units restringissin els viatges provinents de la Xina. No obstant això, tot i que el covid-19 ja causava estralls a Itàlia, els Estats Units va introduir restriccions a la gent que arribava d’Europa continental només a partir del 13 de març, dos dies després que l’Organització Mundial de la Salut declarés la pandèmia; i no va ser fins al 16 de març que les va estendre a les arribades provinents del Regne Unit i Irlanda.\nLes dades de seqüència viral demostren que el virus no es va traslladar directament des de la Xina a Nova York. Per contra, la vacil·lació nord-americana a l’hora de restringir viatges provinents d’Europa va ser en bona part responsable de les múltiples introduccions del virus, que van causar la immensa taxa de mortalitat de la ciutat.\nLa pandèmia ja ha matat més persones a escala global el 2021 que el 2020\nA més, els viatges interestatals als Estats Units van continuar en gran manera durant el confinament. Les dades de l’OxCGRT mostren que 17 estats nord-americans mai no van interrompre’ls des de l’inici de la pandèmia. La combinació semblant de llinatges virals de principis de la pandèmia als Estats Units indica que les reintroduccions del virus eren freqüents fins i tot en llocs que havien eliminat la soca original. La investigació, que combina dades de viatges aeris i genòmica, ha conclòs que la propagació del covid-19 als Estats Units es va deure més a les introduccions nacionals que als viatges aeris internacionals.\nUn cartell anuncia la falta de vacunes a l'Hospital General Dasappa de Bangalore, a l'Índia, el 10 d'agost de 2021\nJagadeesh Nv/Epa\nEl Regne Unit va ser un altre superpropagador amb una resposta pandèmica dolorosament lenta, tenint en compte per on i quan circulava el virus, segons ens indica avui la genòmica. En aquest sentit, el Consorci de Genòmica del Covid-19 del Regne Unit (COG-UK), el més gran d’aquest tipus al món, ha seqüenciat més de 26 mil soques virals de persones que es van contagiar de covid-19 en la primera onada al Regne Unit, i les ha comparat amb les d’altres països.\nL'OMS alerta d'un \"fracàs moral catastròfic\" si les vacunes contra el covid no arriben als països pobres\nD’aquí sorgeixen principalment dues conclusions. En primer lloc, que Europa va ser l’origen de les infeccions inicials al Regne Unit. Fins a finals de juny de 2020, el 80% dels virus importats van arribar en el període d’un mes, del 27 de febrer al 30 de març, i provenien aclaparadorament d’Europa. Un terç provenien d’Espanya, un 29% de França i un 12% d’Itàlia -i a penes el 0,4%, de la Xina.\nEn segon lloc, els viatges entrants van alimentar l’arribada de molts llinatges genètics al Regne Unit, i l’índex d’aquestes aparicions entre la població infectada va arribar al pic màxim a finals de març de 2020. Quan el país finalment va introduir intervencions no farmacèutiques (INF) de manera massiva -fent que la puntuació del país en l’Índex de Rigorositat d’OxCGRT passés de 17 sobre 100 a gairebé 80 en només una setmana-, la diversitat de les soques virals va començar a disminuir. En altres paraules, les INF van aconseguir extingir molts d’aquests llinatges al Regne Unit.\nEls governs del G-20 s’han centrat en prevenir la importació del virus, no l'exportació\nEn termes més generals, aquestes errades posen en dubte la gestió de la pandèmia dels països del G-20. Si les economies més grans i avançades del món haguessin frenat abans les noves arribades (especialment les dels viatgers provinents d’Europa), i si haguessin limitat els viatges interns, haurien reduït la seva pròpia devastació pel covid-19.\nRestringir l’exportació d’infeccions hauria alentit o potser fins i tot previngut àmpliament la propagació de la malaltia a països més pobres fins que es desenvolupessin les vacunes. Això, al seu torn, podria haver evitat confinaments costosos en llocs que no podien permetre-se’ls. Els governs del G-20 s’han centrat en prevenir la importació del virus, no l'exportació. Amb retrospectiva, el virus s’hauria contingut si haguessin exigit repetir qualsevol test negatiu en cas que algú pugés a un avió o sortís de fer quarantena.\nL'OMS demana no posar encara una tercera dosi\nDesprés d’accelerar la propagació del covid-19, els països més rics ara estan prevaricant sobre la distribució de vacunes a qui més les necessita. Els països adinerats han arreplegat dosis, han prioritzat la vacunació dels nens -que tenen un risc relativament baix de contraure el virus- i fins i tot estan preparant terceres “dosis de reforç” de les quals encara no hi ha cap evidència d’una necessitat generalitzada a curt termini.\nMentrestant, el covid-19 està arrasant als països en desenvolupament, on els treballadors sanitaris de primera línia moren perquè no tenen accés a les vacunes. La pandèmia ja ha matat més persones a escala global el 2021 que el 2020. Molts experts estan molt preocupats per la nova expansió de la variant delta, així com altres variants futures que puguin sorgir, especialment a les regions on la vacunació progressa molt lentament.\nEls països del G-20 han de compensar el seu fracàs en la gestió del covid-19 i comprometre’s a vacunar els més vulnerables arreu del món. I, com a països superconnectats, també han d’establir nous estàndards internacionals per a la vigilància patògena i protocols de viatge per garantir que mai més tornin a ser superpropagadors.\nNgaire Woods és degana fundadora de l'Escola de Govern Blavatnik de la Universitat d'Oxford. Aquest article ha estat coescrit amb Anna Petherick, professora departamental de polítiques públiques a l'Escola de Govern Blavatnik de la Universitat d'Oxford.\nTraducció: Marta Nin Loscos\nCopyright Project Syndicate\n","author":"Ngaire Woods","date":1628805600000,"title":"Opinió La vergonya superpropagadora del món ric"},{"href":"https://www.ara.cat/societat/canvi-climatic/cimera/zero-emissions-netes-no-zero-emissions-santos-schneider_129_4171217.html","hash":"c9133018","content":"\nMaureen Santos\nLinda Schneider\n04/11/2021\nZero emissions netes no és zero emissions\n4 min\nUn iceberg il·luminat en el marc del projecte artístic del suís Gerry Hofstetter sobre el canvi climàtic, a l'Àrtic, a l'oest de Groenlàndia, el 12 d'octubre del 2021.\nFrank Schwarzbach / Efe\nPot semblar que el món per fi s'està prenent seriosament la crisi climàtica, tenint en compte la quantitat de promeses d'assolir \"zero emissions netes\". Dels principals emissors, tant els Estats Units com la Unió Europea van prometre assolir l'objectiu el 2050, mentre que la Xina pretén assolir la neutralitat de carboni abans del 2060. Fins i tot les megapetrolieres Shell i BP planegen arribar-hi a mitjans de segle.\nLes grans corporacions tecnològiques semblen fins i tot més ambicioses. Amazon s'ha compromès a assolir l'emissió neta nul·la de diòxid de carboni el 2040. Microsoft ha promès ser \"negativa en carboni\" el 2030, i per al 2050 es planteja com a objectiu haver eliminat de l'atmosfera tot el CO2 que ha emès des de la seva fundació, el 1975. Google assegura que va assolir la neutralitat en carboni el 2007, i vol ser \"lliure de carboni\" el 2030. De fet, les promeses de zero emissions netes arriben de tots els sectors econòmics, inclosa la indústria ramadera, l'aviació, la mineria, les finances i el comerç minorista.\nPerò aquests objectius aparentment ambiciosos són encara una tanda més d'ecoimpostures (l'anomenat greenwashing) i distraccions perilloses que diferiran i impediran l'adopció de solucions climàtiques reals. Perquè zero emissions netes no és zero emissions.\nCal tornar a parlar de les solucions climàtiques reals que avui no apareixen a les conferències intergovernamentals d'alt nivell\nEn primer lloc, per al 2050 falten gairebé tres dècades. Les promeses d'arribar a zero emissions netes a llarg termini permeten a governs i empreses evitar una reducció dràstica immediata de les emissions. I, sobretot des del punt de vista de la justícia climàtica, mitjans de segle és molt tard. Per emissions històriques i riquesa actual, els països rics i industrialitzats del Nord global tenen la responsabilitat de descarbonitzar-se molt més de pressa.\nA sobre, hi ha molts plans de zero emissions netes que no inclouen els corresponents objectius de reducció intermedis, per exemple per al 2025. En comptes d'això, la majoria de contribucions estatals a l'Acord de París sobre el clima (2015), que fa poc s'han actualitzat o revisat, es refereixen al 2030, i s'omet el cicle quinquennal de revisió que és al cor de l'acord.\nPitjor encara, la inclusió del terme \"netes\" en els compromisos climàtics confirma que en realitat les emissions no es reduiran a zero, sinó que suposadament es compensaran (en una proporció discutible i poc clara) amb l'eliminació de CO2 de l'atmosfera.\nMolts d'aquests esquemes d'emissió neta nul·la depenen massa dels ecosistemes naturals per l'eliminació i emmagatzematge del CO2 atmosfèric. D'aquí l'enrenou que hi ha al voltant de les \"solucions basades en la natura\". Si bé la plena recuperació dels ecosistemes naturals és crucial per resoldre les crisis climàtica i de la biodiversitat, no ha de servir per allargar la vida de les indústries contaminants. Però les solucions basades en la natura també inclouen propostes que transformarien l'agricultura en una oportunitat enorme de mitigació d'emissions associada a un mercat per al contingut carbònic del sòl.\nActivistes del medi ambient protesten en les immediacions de la cimera climàtica de Glasgow, avui, 4 de novembre.\nRobert Perry / Efe\nEls plans per assolir zero emissions netes també es basen en tecnologies especulatives d'eliminació de CO2 de l'atmosfera. Les tecnologies de geoenginyeria climàtica, com la bioenergia amb captura i emmagatzematge de carboni (BECCS) o la captura directa des de l'aire (DAC), són molt arriscades, no estan provades (sobretot en proporcions capaces d'incidir sobre el clima) i podrien tenir conseqüències potencialment devastadores per a la gent i els ecosistemes. En qualsevol cas, amb \"solucions\" com la BECCS i la DAC ens arrisquem a prolongar durant diverses dècades la producció i el consum de combustibles fòssils.\nEn comptes d'això, cal tornar a parlar de les solucions climàtiques reals que avui no apareixen a les conferències intergovernamentals d'alt nivell. El debat ha de centrar-se en la transformació integral, que durant molt de temps hem ajornat, dels nostres sistemes econòmics destructius i explotadors. Per a una autèntica reducció a zero de l'emissió mundial de gasos d'efecte hivernacle (GEH) cal resoldre la multiplicitat d'injustícies globals i històriques que han causat i encara configuren la crisi climàtica.\nEn concret, qualsevol solució climàtica ha de girar al voltant dels drets, les vides i els mitjans de vida dels pobles indígenes i de les comunitats locals. Això demana escoltar-los i prendre's seriosament les seves pràctiques i propostes. Enfortir i assegurar els seus drets sobre la terra és una de les maneres més eficaces de protegir els ecosistemes, la biodiversitat i el clima.\nEls combustibles fòssils han de quedar enterrats des d'ara mateix\nA més, els combustibles fòssils han de quedar enterrats des d'ara mateix. Cal aturar el desenvolupament d'aquests recursos i interrompre com més aviat millor les infraestructures relacionades que ja existeixen, partint d'una transició justa per als treballadors i les comunitats que en depenen.\nUna altra prioritat important és abandonar l'agricultura industrial. La producció destructiva i ultraintensiva ha esgotat els sòls i els ecosistemes de la Terra i està generant quantitats immenses de GEH, mentre amb prou feines alimenta una fracció de la població mundial. És un factor important de desforestació, i la destrucció de barreres ecològiques i d'àrees de separació que se'n deriva pot haver contribuït a l'aparició de la pandèmia del covid‑19.\nEn canvi, l'agroecologia ofereix noves possibilitats per a la transformació socioecològica, i pot contribuir a resoldre la crisi climàtica de manera segura, a més de protegir la biodiversitat i també la seguretat i la sobirania alimentàries i nutritives.\nEl Nord global ha d'aturar el seu excés de consum i l'explotació amb ànim de lucre dels recursos del planeta. Hem d'alinear l'activitat econòmica amb els objectius de la justícia social i climàtica internacional, posant el benestar i la cura de les persones al centre dels nostres esforços per protegir el medi ambient.\nLes últimes promeses de zero emissions netes poden semblar ambicioses, però només promouen un nou conjunt de solucions falsament \"verdes\". Governs i empreses han d'abandonar d'una vegada per totes l'ecoimpostura. En aquest moment crucial, necessitem voluntat política real per crear canvis reals.\nCopyright Project Syndicate\nMaureen Santos és professora a la universitat pontifícia de Rio de Janeiro; Linda Schneider dirigeix el programa sènior de política climàtica de la Fundació Heinrich Böll\n","title":"Opinió Zero emissions netes no és zero emissions","author":"","date":1641405518628},{"href":"https://www.ara.cat/opinio/homofobia-santiago-alba-rico_129_4059646.html","hash":"ca303c17","content":"\nSantiago Alba Rico\n19/07/2021\nHomofòbia\n4 min\nEl temple romà de Còrdova il·luminat amb la bandera LGTBI el dia de l'Orgull.\nSALAS / EFE\nLeer en castellano\nAcceptem-ho: mai podrem eliminar l'homofòbia del món. Sempre hi haurà homòfobs, com hi haurà racistes, violadors, fanàtics religiosos i polítics corruptes. El que importa és que siguin pocs; el que importa és que no governin i no imposin el to social. Una democràcia es pot permetre una minoria homòfoba a les costures, com es pot permetre un assassí en sèrie a les ombres o un grupuscle antivacunes a les xarxes; el que no es pot permetre és una societat homòfoba. Una societat es torna homòfoba quan hi concorren aquestes tres circumstàncies: la majoria social accepta l'homofòbia, l'homofòbia es considera una opció legítima a l'espai públic i els homosexuals, a més de menyspreu i persecució, pateixen agressions físiques normalitzades. Sota el franquisme, Espanya era una societat homòfoba; fins fa tres anys era el país menys homòfob del món; avui tenim la sensació fundada d'un inquietant retrocés.\nLes incidències contra les persones LGTBi creixen un 18%\nPer evitar que una minoria homòfoba conquereixi la societat, més important que la llei és l'educació. De fet, les lleis –que de vegades arrosseguen els ciutadans– revelen un fracàs col·lectiu quan no defensen drets positius –com el divorci o el matrimoni igualitari– sinó el dret a la pura existència de subjectes vulnerables. Defensar per llei drets que tots hauríem de reconèixer per elemental humanitat assenyala més la fragilitat del protegit que la fortalesa del protector. L'augment de les lleis destinades a protegir els més febles revela sobretot una gran indefensió. Cap ocell, cap muntanya, cap nen, cap humà haurien de necessitar una llei escrita que asseguri la seva existència; tampoc cap forma d'estimar. De fet, quan es legisla en aquest sentit s'acaba cedint a la temptació no jurídica d'atribuir les amenaces a una emoció: això passa amb l'article 510 del Codi Penal sobre els anomenats delictes d'odi. Més enllà de la dificultat de definir odi i de fixar el seu valor delictiu, s'assumeix el principi que els subjectes vulnerables estan amenaçats per un sentiment, que és un abisme inescrutable per a la llei. Es genera així una ambigüitat que permet equiparar, per exemple, l'odi al feixisme amb l'odi a l'antifeixisme. L'odi al feixisme es diu democràcia. L'odi a l'antifeixisme es diu feixisme.\nDefensar per llei drets que tots hauríem de reconèixer per elemental humanitat assenyala més la fragilitat del protegit que la fortalesa del protector\nPerò el sentiment existeix i per això és important l'educació. Ho és en quatre fronts. El primer és la família. Seria bo que totes les famílies tinguessin un fill o una filla, un germà o una germana o dos pares o dues mares LGTBI. L'amor als fills sol ser més fort que el fanatisme: confiem en l'immens poder educatiu dels fills. El segon és l'escola, que ha de naturalitzar la diversitat sexual com ha naturalitzat la diversitat familiar: avui no es margina a les escoles ni als fills adoptats ni als fills de divorciats. El tercer front són els líders polítics, el deure dels quals és ser \"políticament correctes\" en l'esfera pública. El quart, per fi, són els mitjans de comunicació, que han de mantenir en la marginalitat els discursos homòfobs i desautoritzar qualsevol \"sortida de to\" en aquest sentit.\nAtac homòfob al Parc Güell: deu joves agredeixen un home de 52 anys i li roben\nEn les últimes dècades aquests quatre fronts han funcionat bé, fins al punt de poder dir que els drets LGTBI han estat assumits per la majoria social, que ha penalitzat socialment l'homofòbia. Si avui vacil·la aquest procés és perquè la dreta homòfoba ha decidit interpel·lar políticament aquesta minoria marginal, autoritzar-la des de les tribunes públiques i fins i tot utilitzar les institucions, com passa a Andalusia, per revertir a les escoles els progressos assolits. És difícil desmuntar una societat homòfoba, però és veritat que s'ha generat un consens social prou potent perquè avui no sigui fàcil reconstruir-la. Desgraciadament a Europa hi ha un projecte en aquesta direcció i Espanya és un país en realitat fràgil i –diguem-ne– reversible, amb una mala història enquistada en el fetge i majories socials molt volàtils i passives.\nNi l'article 510 del Codi Penal ni la il·legalització de Vox, que molts demanen amb poc criteri, poden ser útils\nAquest projecte de societat homòfoba no només implica l'exhumació d'una minoria marginal i la seva naturalització pública sinó també el pas a l'acció: la invitació a passar a l'acció. Totes les fonts indiquen que les agressions homòfobes han augmentat entre un 15% i un 25% en els últims cinc anys. El pas a l'acció de l'homofòbia, d'altra banda, és atroçment específic, perquè no es basa en l'odi sinó en el fàstic, que és el contrari de la compassió. Si alguna cosa revela el caràcter homòfob de l'assassinat de Samuel Luiz és la violència de la seva mort. L'odi pot fer càlculs, preparar-se, matar de lluny; el més típic de l'homofòbia, com del racisme, és la pallissa fulminant i el linxament col·lectiu. L'homofòbia i el racisme no tenen enemics. Tenen cos. És una qüestió física que cal resoldre físicament i de manera immediata. L'agressor homòfob, com el racista, es treu de sobre l'homosexual com es treu de sobre un insecte. El seu cos se li ha adherit, se li està adherint sense parar. L'homosexual, es diu l'homòfob, és massa a prop, el tinc sempre a sobre i ja gairebé dins meu, de manera que he de sacsejar a puntades de peu la seva presència i suprimir-la a cops perquè no torni a entrar al meu cos, perquè no tingui el mateix cos que jo. Així s'explica aquesta explosiva violència \"defensiva\" que tant ens espanta. L'homofòbia activa és sempre homosomia: horror a la igualtat dels cossos, a la superposició dels cossos. Freudianament l'homòfob es colpeja a si mateix; socialment no és un combatent sinó un exterminador.\nQuan el fàstic passa a l'acció, les lleis sempre arriben tard. Ni l'article 510 del Codi Penal ni la il·legalització de Vox, que molts demanen amb poc criteri, poden ser útils. El fàstic al cos de l'altre és una amenaça per a la democràcia i un altre símptoma de la seva erosió. Els drets LGTBI encara van guanyant, però ni els pares ni els mestres ni els polítics ni els periodistes haurien d'oblidar que l'homofòbia forma part d'un projecte polític en què el fàstic –que sempre reclama \"el pas a l'acció\"– s'estén cada dia a nous cossos: gais, trans, dones, musulmans, immigrants, comunistes, catalans...\nSantiago Alba Rico és filòsof, escriptor i traductor\n","author":"Santiago Alba Rico","date":1626645600000,"title":"Opinió Homofòbia"},{"href":"https://www.ara.cat/condicions_contractacio.html","hash":"cab461ae","content":"\nCondicions Generals de Contractació\n1. Informació general de la web i les apps2. Accés a la web i les apps3. Continguts i serveis enllaçats a través de la web i les apps4. Protecció dels drets de propietat intel·lectual i industrial5. Registre d'usuaris6. Subscripcions6.1. Preu i pagament6.2. Renovació tarifes6.2.1. Renovació tarifes digitals i paper6.2.2. Renovació Apple/iOS6.3. Cancel·lació o modificació de la subscripció6.3.1 Subscripcions digital total, digital total + paper o paper6.3.2. Cancel·lació subscripcions d'Apple6.4. Condicions d'ús de les subscripcions6.5. Perfils de subscriptors i comentaris7. Botiga online7.1. Compra de productes7.2. Procediment de compra7.3. Correcció i identificació d'errors en la introducció de dades7.4. Entrega de productes7.5. Preus i formes de pagament8. Dret de desistiment8.1. Termini d'exercici8.2. Conseqüències del desistiment8.3. Supòsits de no aplicació del dret de desistiment9. Garantia legal de conformitat per als productes10. Responsabilitat en relació amb els continguts11. Dret d'exclusió12. Contrasenya13. Generalitats14. Queixes, reclamacions i sol·licituds d'informació15. Nul·litat i ineficàcia de les clàusules16. Legislació aplicable i jurisdicció competent17. Resolució alternativa de litigis en matèria de consumAquestes condicions generals d'ús i contractació (en endavant, \"les condicions generals\") regulen l'accés i l'ús dels diferents llocs web i les apps titularitat d'Edició de Premsa Periòdica Ara, SL; Edicions Periòdiques Ara-Balears, SL, i Ara.ad (ANISA), conegudes conjuntament com a \" diari ARA\" o \" ARA\"; així com la contractació de productes i/o serveis a través seu. El simple accés al lloc web i a l'app atribueix a qui hi entra la condició d'usuari del lloc (d'ara endavant, \"l' usuari\") i implica l'acceptació de tots els termes inclosos en aquestes condicions generals. En cas de no estar d'acord amb aquestes condicions generals, l'usuari ha d'abandonar immediatament el lloc web o l'app sense utilitzar-lo.Per mitjà de l'acceptació d'aquestes condicions generals l'usuari manifesta:Que ha llegit, entén i accepta les condicions exposades.Que, en cas que es disposi a contractar algun producte i/o servei, té capacitat suficient per a això.Que és major d'edat.L'acceptació d'aquestes condicions sense reserves és requisit previ i necessari per a l'eficàcia de la subscripció, que s'entendrà formalitzada en el moment en què s'enviï a través del formulari omplert degudament.Un cop acceptades les condicions i enviada la sol·licitud de subscripció, es comunicaran a l'usuari, per correu electrònic, les claus d'accés a les subscripcions digitals.Aquestes condicions es podran modificar en qualsevol moment a instàncies de l'ARA i tindran efecte a partir de la seva publicació a www.ara.cat.1. Informació general de la web i les appsAra.cat (https://www.ara.cat) és un domini d'Edició de Premsa Periòdica Ara, SL (d'ara endavant, \"ARA\"), amb NIF B-65258261; inscrit al registre mercantil de la província de Barcelona (volum 41927, foli 165, full B-395911); domicili al carrer Diputació 119, 08015 Barcelona; telèfon 93 202 95 95, i adreça info@ara.cat.Arabalears.cat (https://www.arabalears.cat) és un domini d'Edicions Periòdiques Ara-Balears, SL (d'ara endavant, \"ARA Balears\"), amb NIF B-57806762; inscrit al registre mercantil de Palma (volum 2539, foli 214, full PM-72037, inscripció 1a), domicili al carrer Tous i Maroto 8, 1r, 07001 Palma; telèfon 971 781 917, i adreça info@arabalears.cat, que edita el diari ARA Balears en multiplataforma, mitjançant el domini Arabalears.cat.Ara.ad (https://www.ara.ad) és un domini d'ANISA, amb NRT A707871V; inscrit al Registre de Societats Mercantils d'Andorra (llibre S-174, foli 291-300); i domicili a l'Av. del Príncep Benlloch, 43 d'Andorra la Vella, mitjançant el domini ARA.ad.2. Accés a la web i les appsEl simple accés al lloc web i apps és gratuït excepte en el relatiu al cost de la connexió a través de la xarxa de telecomunicacions subministrada pel proveïdor d'accés contractat per l'usuari. Només implica un cost l'ús de determinats serveis prestats a través de la web i les apps que necessiten subscripció.3. Continguts i serveis enllaçats a través de la web i les appsLa web i les apps poden contenir dispositius tècnics d'enllaç, directoris i fins i tot instruments de cerca que permetin a l'usuari accedir a altres pàgines i portals d'internet (d'ara endavant, \" llocs enllaçats\"). En aquests casos, el diari ARA només serà responsable dels continguts i serveis subministrats en els llocs enllaçats en la mesura en què tingui coneixement efectiu de la seva il·licitud i no hagi desactivat l'enllaç amb la diligència deguda. En el cas que l'usuari consideri que existeix un lloc enllaçat amb continguts il·lícits o inadequats, pot comunicar-lo al diari ARA.En cap cas l'existència de llocs enllaçats ha de pressuposar la formalització d'acords entre el diari ARA i els responsables o titulars d'aquests, així com tampoc la recomanació o promoció dels llocs enllaçats i/o els seus continguts per part del diari ARA. Tret que s'indiqui expressament el contrari a la web i apps, el diari ARA no coneix els continguts i serveis dels llocs enllaçats i, per tant, no es fa responsable pels danys i perjudicis que puguin produir a l'usuari o a qualsevol tercer.4.** Protecció dels drets de propietat intel·lectual i industrial**Són titularitat de l'ARA els drets de propietat intel·lectual i industrial del portal Ara.cat, que inclou els continguts i elements gràfics, el seu codi font, disseny, estructura de navegació, bases de dades i altres elements que formen part del lloc web i les apps. Per tant, correspon en exclusiva a l'ARA l'exercici dels drets d'explotació en qualsevol forma i, en concret, dels drets de reproducció, distribució, comunicació pública i transformació. Qualsevol ús o reproducció que els usuaris facin d'aquests continguts, o d'altres que s'hi puguin incloure en el futur, s'han de fer seguint les previsions i respectant les limitacions de la normativa de propietat intel·lectual i en qualsevol cas amb l'autorització de l'ARA, sense perjudici dels límits que estableix el reial decret 1/1996, del 12 d'abril, pel qual s'aprova el text refós de la llei de propietat intel·lectual.Reserva de drets:L'ARA explicita una reserva de drets amb caràcter general respecte al conjunt dels continguts difosos en el lloc web i apps que són objecte de propietat intel·lectual i industrial. D'acord amb el previst a l'article 32 del test refós de la llei de propietat intel·lectual, l'ARA s'oposa expressament a la utilització de qualsevol dels continguts de les publicacions de l'ARA en qualsevol format, amb la finalitat de fer ressenyes o revistes de premsa amb finalitat comercial, sense la prèvia autorització expressa de l'ARA.Aquest avís legal no suposa cap cessió de drets a favor de l'usuari en relació a cap dels elements integrants de la web i apps o dels seus continguts.No s'autoritza en cap cas:La presentació d'una pàgina del portal Ara.cat o qualsevol contingut d'aquesta pàgina en una finestra que no pertany a l'Ara.cat per mitjà de qualsevol tècnica o procediment incloent-hi framing, inline linking, etc.Una extracció d'elements del lloc web i apps que causi perjudici a l'Ara.cat conforme a les disposicions vigents.L'ús comercial dels continguts del lloc web Ara.cat i apps iOS i Android.L'ús de marques o signes distintius, logotips, combinacions de colors, estructura, disseny i, en general, símbols distintius de qualsevol naturalesa, propietat de l'ARA, sense el coneixement i l'autorització corresponent de l'empresa.L'ús de continguts en activitats il·lícites, il·legals o contràries a la bona fe i l'ordre públic.Difondre continguts o propaganda de caràcter racista o xenòfob, pornogràfic, il·legal o que atempti contra els drets humans.Provocar danys en els sistemes físics i lògics de l'ARA, dels seus proveïdors o de terceres persones; introduir o difondre a la xarxa virus informàtics o altres sistemes físics o lògics que siguin susceptibles de provocar danys anteriorment esmentats.Intentar accedir i, en el seu cas, utilitzar els comptes de correu electrònic d'altres usuaris i modificar o manipular els seus missatges.L'usuari podrà visualitzar els continguts d'aquest portal, copiar-los, imprimir-los al seu ordinador o qualsevol altre suport només per al seu ús personal i privat.5. Registre d'usuarisEls usuaris del diari ARA es poden registrar de manera gratuïta per tenir accés a 10 articles de contingut propi del diari de manera mensual. És a dir, el registre gratuït permet visualitzar 10 articles al mes.Els usuaris que es registrin al diari ARA han de ser persones físiques majors d'edat.Els usuaris que vulguin eliminar el compte hauran d'enviar la petició a l'adreça de correu electrònic privacitat@ara.cat.6. SubscripcionsEls usuaris que contractin subscripcions hauran de ser persones físiques majors d'edat o persones jurídiques amb facultats suficients per contractar.Quan un subscriptor vulgui suprimir el compte, en primer lloc haurà de sol·licitar la baixa de la subscripció i, posteriorment, es gestionarà la supressió del compte d'usuari. Per a això, l'interessat ha d'enviar la sol·licitud a l'adreça de correu electrònic privacitat@ara.cat.6.1. Preu i pagamentEl preu de la subscripció és el que consta a la web o a l'aplicació mòbil en el moment de l'acceptació de les condicions i la seva tramesa. El preu indicat és el preu final, amb impostos indirectes inclosos en cas que siguin aplicables.El pagament es farà en la modalitat triada per l'usuari segons les opcions que es proposin i, en termes generals, es pagarà a l'inici de la subscripció.:Tarifes digital total: accés des de qualsevol dispositiu web, app o mòbil.Tarifes digital total + paper: accés des de qualsevol dispositiu web, app o mòbil i diari en paper a casa o recollida al quioscTarifes paper: diari en paper a casa o recollida al quiosc, sense accés digitalTarifa Apple/iOS / Apple: accés només des de l'aplicació mòbil. IMPORTANT: Només per a subscriptors que hagin fet la subscripció abans del 18 de gener del 2021. La subscripció només d'Apple es mantindrà activa per a aquests usuaris, però no es faran noves subscripcions a partir de la data assenyalada.6.2. Renovació tarifes6.2.1. Renovació tarifes digitals i paperLes subscripcions es renovaran automàticament pel mateix període contractat. Les renovacions es faran en els termes que constin a l'oferta de subscripció o, si no hi constessin, segons les tarifes i els descomptes que l'ARA apliqui en cada moment.6.2.2. Renovació Apple/iOSLa subscripció d'Apple es renovarà automàticament després del període triat. Apple farà el cobrament durant les 24 hores prèvies al final del període actual. Per a qualsevol problema o dubte amb la renovació d'Apple, hauràs de contactar directament amb ells.6.3. Cancel·lació o modificació de la subscripció6.3.1 Subscripcions digital total, digital total + paper o paperLes subscripcions no tenen permanència, pots cancel·lar la subscripció en qualsevol moment, comunicant la voluntat de no renovar en el termini mínim d'un mes d'antelació a la seva finalització. S'exceptuen les subscripcions mensuals, en què el preavís serà d'un mínim de 15 dies.Les subscripcions es poden modificar per afegir o reduir productes en qualsevol moment de la propera renovació, segons les tarifes disponibles.Per cancel·lar o fer modificacions de la subscripció, es comunicarà al departament de Subscripcions trucant al telèfon 932 751 110 o per correu electrònic a l'adreça subscripcions@ara.cat. Així mateix, l'usuari podrà fer, a través d'aquests mitjans, qualsevol consulta relativa a les subscripcions.6.3.2. Cancel·lació subscripcions d'AppleLes subscripcions amb Apple no tenen permanència, pots cancel·lar la subscripció en qualsevol moment des del teu dispositiu Apple.Per a cancel·lar la subscripció des del seu dispositiu l'iPhone, iPad o iPod Touch:Obre a l'app \"Configuració\".Toca el teu nom.Toca \"Subscripcions\".Toca \"Cancel·lar subscripció diari ARA\".Per a veure totes les opcions de cancel·lació de la subscripció d'Apple, accedeix a aquest enllaç detallat d'Apple.6.4. Condicions d'ús de les subscripcionsa) La subscripció digital serà efectiva immediatament.b) La subscripció permet l'accés personal i exclusiu del subscriptor.c) En cap cas l'usuari estarà facultat per:Fer servir amb finalitats comercials els continguts del lloc web www.ara.cat o aplicacions iOS i Android.Utilitzar continguts en activitats il∙lícites, il∙legals o contràries a la bona fe i l'ordre públic.Difondre continguts o propaganda de caràcter racista o xenòfob, pornogràfic, il∙legal o que atempti contra els drets humans.Provocar danys en els sistemes físics i lògics de l'ARA, dels seus proveïdors o de terceres persones, ni tampoc per introduir o difondre a la xarxa virus informàtics o altres sistemes físics o lògics que siguin susceptibles de provocar els danys anteriorment esmentats.Intentar accedir o utilitzar els comptes de correu electrònic d'altres usuaris, ni tampoc modificar-ne o manipular-ne els missatges.El fet d'incomplir aquestes condicions generals facultarà l'ARA per restringir o cancel∙lar l'accés al servei sense que l'usuari tingui dret a cap reemborsament.6.5. Perfils de subscriptors i comentarisEls subscriptors comptaran amb un perfil de subscriptor que podrà ser privat o públic. Aquells subscriptors amb perfils públics podran tenir seguidors i seguir altres subscriptors, a més de rebre notificacions de comentaris. Els subscriptors amb perfils privats no podran seguir ni tenir seguidors ni rebre notificacions de comentaris. Tots els subscriptors podran bloquejar perfils d'altres subscriptors per no visualitzar la seva activitat.Tots els subscriptors poden fer comentaris als diferents articles, però aquests comentaris estan subjectes a unes determinades normes:Els usuaris respectaran les opinions dels altres usuaris o participants, i s'abstindran d'utilitzar llenguatge ofensiu o difamatori, racista o violent o que atempti contra la legalitat vigent.Els usuaris només enviaran continguts dels quals siguin autors originals o dels quals disposin dels drets del seu titular, sense perjudici d'informar de la URL del propietari o drethavent per enllaçar als referits continguts.Les dades personals que consten als comentaris i els seus continguts no es poden utilitzar en benefici o per a usos que no hagin estat autoritzats expressament pel seu titular. L'usuari respondrà de la veracitat de les dades facilitades.L'ARA no retornarà cap contingut dels tramesos ni adquireix cap obligació de contestar als usuaris.No es podran fer comunicacions comercials i no autoritzades.Qualsevol subscriptor podrà fer comentaris, però si un altre usuari considera que el contingut incompleix aquestes condicions generals, podrà denunciar el comentari i el diari ARA s'encarregarà de supervisar el seu contingut i decidir si és adient i si l'elimina o no.Els comentaris són un avantatge exclusiu per a subscriptors. En cas d'un subscriptor vulgui donar de baixa la seva subscripció de pagament, els seus comentaris seguiran vinculats al seu compte d'usuari gratuït.En cas que un usuari amb compte gratuït o subscriptor de pagament vulgui esborrar els seus comentaris, ha de dirigir la seva sol·licitud al correu electrònic home@ara.cat.En cas que un usuari amb compte gratuït vulgui eliminar el compte per complet, s'esborraran també els comentaris que pogués tenir associats a aquest compte d'usuari.7. Botiga online7.1. Compra de productesLes característiques principals dels béns oferts a través del lloc web i apps poden consultar-se en la mateixa fitxa descriptiva amb la qual es presenten.7.2. Procediment de compraLa llengua en la qual pot formalitzar-se la contractació és la catalana.El procediment per comprar productes a través del lloc web i apps és el següent:Des de la fitxa del producte desitjat hem de fer clic sobre el botó \"Afegeix al cistell\". Un cop fet això, a la part superior dreta podem seleccionar \"Veure el cistell\".Dins de la cistella de compra, es pot eliminar o afegir nous productes i modificar la quantitat. Es poden fer servir codis de descompte.Per poder fer la compra s'ha de clicar sobre \"Realitza la compra\". Posteriorment, pots fer la compra com a convidat, iniciar sessió o crear un compte.Un cop complimentats tots els camps requerits, ens apareix el termini d'enviament i el cost. Després es pot escollir la forma de pagament, revisar la comanda i finalitzar-la.Finalment l'usuari visualitzarà un missatge en pantalla que confirmarà la correcta finalització del procés de compra. També rebrà un correu electrònic per confirmar la correcta finalització del procés de compra.El diari ARA guardarà prova electrònica de la contractació efectuada per l'usuari, que podrà consultar el seu historial de compres fetes a través del seu compte.7.3. Correcció i identificació d'errors en la introducció de dadesQuan l'usuari s'oblidi d'emplenar correctament alguna dada assenyalada com a obligatòria en el corresponent formulari, no podrà avançar en el procés de contractació o validació fins a haver-lo emplenat. Un missatge en pantalla l'advertirà d'aquesta circumstància.Podrà modificar i/o actualitzar en qualsevol moment les dades facilitades durant el procés de compra, abans de la seva finalització, tornant enrere fins al pas desitjat.Accedint al seu compte, l'usuari podrà modificar i/o actualitzar en qualsevol moment les dades que va facilitar en el moment de registrar-se com a usuari.7.4. Entrega de productesL'usuari rebrà la seva comanda en el termini de 5 a 7 dies laborables comptats a partir de la data de compra. Si el termini de lliurament és diferent, s'especificarà a la pàgina del producte.Les despeses d'enviament són variables en funció del producte, pes i zona d'enviament. El preu final de l'enviament s'especificarà a la pàgina de venda del producte, abans del pagament.7.5. Preus i formes de pagamentEls preus que s'indiquen respecte a cada producte en la seva corresponent fitxa inclouen, excepte indicació expressa en contra, impost sobre el valor afegit (IVA) i, en tot cas, s'expressen per defecte en euros (€). Aquests preus, tret que s'indiqui expressament el contrari, no inclouen les despeses d'enviament, l'assegurança d'enviament o qualssevol altres serveis addicionals i annexos al producte o servei adquirit.Les modalitats de pagament disponibles en el lloc web i l'app són mitjançant Paypal o targeta bancària.8. Dret de desistiment8.1. Termini d'exerciciL'usuari té dret a desistir del contracte fet a través del lloc web i l'app en un termini de 14 dies naturals sense necessitat de justificació.En cas d'un contracte de venda, el termini de desistiment expirarà als 14 dies naturals del dia en què l'usuari o un tercer indicat, diferent del transportista, hagi adquirit la possessió material dels béns.Per exercir el dret de desistiment l'usuari haurà de notificar al diari ARA la seva decisió de desistir del contracte a través d'una declaració inequívoca (per exemple, una carta enviada per correu postal, fax o correu electrònic).Per complir el termini de desistiment n'hi ha prou que la comunicació de l'usuari relativa a l'exercici d'aquest dret sigui enviada abans que venci el termini corresponent.8.2. Conseqüències del desistimentEn cas de desistiment, el diari ARA retornarà tots els pagaments que hagi rebut de l'usuari, incloent-hi les despeses de lliurament (amb l'excepció de les despeses addicionals resultants de l'elecció per part de l'usuari d'una modalitat de lliurament diferent a la modalitat menys costosa de lliurament ordinari que ofereixi el diari ARA) sense cap demora indeguda i, en tot cas, com a màxim 14 dies naturals a partir de la data en la qual l'usuari informi el diari ARA de la seva decisió de desistir del contracte. El diari ARA procedirà a efectuar aquest reemborsament utilitzant el mateix mitjà de pagament utilitzat per l'usuari per a la transacció inicial, tret que hagi disposat expressament el contrari; en tot cas, l'usuari no incorrerà en cap despesa com a conseqüència del reemborsament. El diari ARA podrà retenir el reemborsament fins a haver rebut els béns, o fins que l'usuari hagi presentat una prova de la devolució, segons quina condició es compleixi primer.L'usuari haurà de retornar o lliurar directament els béns al diari ARA, sense cap demora indeguda i, en qualsevol cas, com a màxim en el termini de 14 dies naturals a partir de la data en què comuniqui la seva decisió de desistiment del contracte. Es considerarà complert el termini si efectua la devolució dels béns abans que hagi conclòs aquest termini. L'usuari haurà d'assumir el cost directe de devolució dels béns.L'usuari només serà responsable de la disminució de valor dels béns resultant d'una manipulació diferent a la necessària per establir la naturalesa, les característiques i el funcionament dels béns.8.3. Supòsits de no aplicació del dret de desistimentDe conformitat amb el que es preveu en l'article 103 del reial decret legislatiu 1/2007, de 16 de novembre, pel qual s'aprova el text refós de la llei general per a la defensa dels consumidors i usuaris i altres lleis complementàries, s'informa l'usuari que no podrà desistir dels següents contractes:La prestació de serveis, una vegada que el servei hagi estat completament executat, quan l'execució hagi començat, amb previ consentiment exprés de l'usuari i amb el reconeixement per la seva part que és conscient que, una vegada que el contracte hagi estat completament executat pel diari ARA, haurà perdut el seu dret de desistiment.El subministrament de contingut digital que no es presti en un suport material quan l'execució hagi començat amb el previ consentiment exprés de l'usuari amb el coneixement per la seva part que en conseqüència perd el seu dret de desistiment.9. Garantia legal de conformitat per als productesEs recorda a l'usuari que, de conformitat amb el que es preveu en els articles 114 i següents del reial decret legislatiu 1/2007, de 16 de novembre, pel qual s'aprova el text refós de la llei general per a la defensa dels consumidors i usuaris i altres lleis complementàries, tots els productes lliurats pel diari ARA han de resultar conformes amb el contracte celebrat, responent el diari ARA enfront de l'usuari per les faltes de conformitat que es manifestin en un termini de dos anys des del lliurament del producte.En el seu cas, la falta de conformitat que resulti d'una incorrecta instal·lació del producte s'equipararà a la falta de conformitat del producte quan la instal·lació defectuosa l'hagi fet l'usuari per culpa d'un error en les instruccions d'instal·lació.L'abast i forma d'execució dels drets que confereix a l'usuari aquesta garantia legal poden ser consultats en els articles 114 i següents de la citada norma.10. Responsabilitat en relació amb els contingutsL'ARA es reserva el dret de modificar els continguts de la web i l'app i d'eliminar-los, així com de limitar o impedir l'accés a la web o l'aplicació, ja sigui temporalment o definitivament, sense notificació prèvia.L'ARA no es fa responsable de l'accés tècnic, la informació o els continguts d'altres pàgines web a les quals remet o amb les quals es pugui enllaçar des del portal Ara.cat.L'ARA no s'identifica necessàriament amb les opinions expressades pels seus col·laboradors.11. Dret d'exclusióEl diari ARA es reserva el dret de denegar o retirar l'accés als seus llocs web i/o els serveis oferts sense necessitat d'avís previ, a instància pròpia o d'un tercer, a aquells usuaris que incompleixin les presents condicions generals.12. ContrasenyaL'usuari és responsable en tot moment de la custòdia de la seva contrasenya, assumint en conseqüència qualssevol danys i perjudicis que poguessin derivar-se del seu ús indegut, així com de la cessió, revelació o extraviament. A aquest efecte, l'accés a àrees restringides i/o l'ús dels serveis i continguts del lloc web o l'app fet sota la seva contrasenya es reputaran fets per l'usuari.13. GeneralitatsEdició de Premsa Periòdica Ara SL perseguirà l'incompliment de les presents condicions, així com qualsevol utilització indeguda dels seus llocs web, i exercirà totes les accions civils i penals que li puguin correspondre per dret.L'ARA no pot garantir que el portal i el servidor estiguin lliures de virus, per la qual cosa no es fa responsable dels danys o perjudicis que es puguin causar per aquestes anomalies o qualsevol altra d'índole tècnica.14. Queixes, reclamacions i sol·licituds d'informacióL'usuari pot dirigir les seves queixes, reclamacions i/o sol·licituds d'informació al diari ARA utilitzant per a això qualsevol de les vies següents:Enviant un escrit a l'adreça indicada a l'inici d'aquestes condicions generals.Enviant un correu electrònic a l'adreça indicada a l'inici d'aquestes condicions generals.Trucant al telèfon indicat a l'inici d'aquestes condicions generals en horari de 9.00 a 15.00 h, de dilluns a divendres excepte festius.L'ARA disposa de fulls oficials de queixa/reclamació/denúncia que l'usuari pot sol·licitar o pot descarregar aquí.15. Nul·litat i ineficàcia de les clàusulesSi qualsevol clàusula inclosa en aquestes condicions generals fos declarada totalment o parcialment nul·la o ineficaç, aquesta nul·litat o ineficàcia tan sols afectarà aquesta disposició o la part que resulti nul·la o ineficaç. Aquestes condicions generals subsistiran en tota la resta i es considerarà la disposició totalment o parcialment no inclosa.16. Legislació aplicable i jurisdicció competentAquestes condicions generals es regiran i interpretaran conforme a la legislació espanyola.En cas de controvèrsia, l'usuari pot optar per interposar la seva demanda davant els jutjats o tribunals que corresponguin al seu domicili.17. Resolució alternativa de litigis en matèria de consumS'informa a l'usuari sobre l'existència de la plataforma de resolució de litigis en línia de la Unió Europea, a la qual pot accedir aquí.\n","title":"Condicions","author":"","date":1641405518646},{"href":"https://www.ara.cat/opinio/vacunar-be-gemma-calvet_129_4093460.html","hash":"cc91898d","content":"\nGemma Calvet\n23/08/2021\nVacunar bé\n3 min\nUn dels punts de vacunació contra el covid-19.\nCristina Calderer\nLa paraula negacionisme, aplicada a la pandèmia del covid-19, està generant en diversos àmbits professionals una cadena de pors i de cauteles que obliguen a trencar alguns silencis sobre la qüestió imminent de la vacunació obligatòria amb un passaport sanitari. Vivim temps de canvis globals en què la pandèmia pot marcar un canvi de rumb de la nostra civilització, i potser, només potser, som a temps de recórrer a la deliberació argumentada, al rigor del mètode científic i a la solidesa de l’estat de dret per plantejar dubtes raonables en l’equilibri de mesures i costos. I d'acudir al dret a la llibertat d’expressió per plantejar dubtes raonats.\nEl filòsof i catedràtic d’ètica Peter Singer defensava el diumenge 15 d'agost en aquest diari la vacunació obligatòria, i ho feia amb un paral·lelisme amb l'obligatorietat del cinturó de seguretat en la conducció: sense l'obligació, deia, \"hi hauria massa persones que prendrien decisions de les quals després es penedirien\". L'analogia és interessant però altament perillosa. Portada a l’extrem, podríem prohibir el tabac a tothom en l’ús no sols públic sinó també privat, donat l’impacte sobre la incidència de càncer de pulmó i les morts que ocasiona. O prohibir l’alcohol per evitar els costos sanitaris de les moltes patologies derivades d’addiccions. O potser l’evidència científica dels efectes nocius sobre la salut de l’excés de sucre i altres additius en refrescos i llaminadures infantils justificaria la seva supressió del mercat de consum. \nEl risc del covid és sanitari, però també és d’involució\nL’equilibri entre llibertat i mercat versus salut pública i costos sanitaris s’ha traduït en la kafkiana solució de la imposició i la penalització del debat. Un debat que és legítim. I m’atreviria a dir que necessari. En positiu. \nEn canvi, i més enllà de la veritat global indubtable que és l’existència de la pandèmia, avui persones del món del periodisme, de la salut pública, del món jurídic, de l’àmbit científic, assistim consternades a la construcció d'una visió uniformadora de la resposta que cal donar-hi, a la tendència a imposar a la ciutadania una mesura sanitària preventiva, sense equilibri amb la lògica d’una gestió racional i curosa de la salut individual de les persones. Tal com s'ha publicat, els terminis i protocols de les vacunes s'han hagut d'ajustar de manera excepcional al context d'emergència. Els organismes competents, afeblits pel context i per una tecnocràcia funcionarial a vegades passiva i acomodatícia, estan permetent que les vacunes s’estiguin convertint en una solució potencialment imposable, per a una erradicació del virus que sabem que és impossible. \nNo hi ha cap raó que pugui justificar la manca absoluta de transparència en les contractacions de les dosis, els preus i la inversió amb diner públic. Com tampoc és raonable que en el context hiperregulatori en què ens trobem, en el paradigma de la integritat i la transparència, es faciliti l’opacitat dels contractes públics amb la indústria dels grans laboratoris, que té una clara funció social. Sobretot, quan moltes empreses farmacèutiques catalanes fa temps que són exemple de bones pràctiques en la responsabilitat social.\nSubstituir l’esforç pedagògic per incentivar la vacunació per una obligatorietat totalitària amb passaport inclòs seria un salt de proporcions immesurables\nEl risc del covid és sanitari, però també és d’involució si les respostes que adoptem no s’adeqüen als principis de prudència i racionalitat, més que al de la desesperació. Actualment no es respecten el dret a la informació i al consentiment informat dels pacients (al qual obliga la normativa sanitària), a la individualització de la vacunació atenent a les patologies de cadascú, algunes greus, a la tria de la vacunació més adient en funció del perfil. El cas és que, en absència (per qüestió de temps) d'uns estudis sobre les vacunes a llarg termini, la metodologia actual de dispensació s’ha adoptat perquè no hi havia alternativa.  \nSi la vacuna, com s’ha demostrat –i no era previsible–, redueix però no impedeix ni el contagi ni la transmissió, la lògica de l'obligatorietat es justifica només per l’argument de l’erradicació, i pel d’evitar col·lapses de les UCI amb casos greus. Són dues raons de pes, suficients per adoptar la decisió individual de vacunació. Però substituir l’esforç pedagògic a la ciutadania per incentivar la vacunació per una obligatorietat totalitària urgent amb passaport inclòs seria un salt de gegant de proporcions immesurables, l'efectivitat del qual ningú pot assegurar.\nAbans que s'imposi una obligatorietat tan costosa en termes d’estat de dret, seria més aconsellable, com expressen molts experts en privat, seguir difonent els estudis sobre l’impacte de les vacunacions, mantenir mesures preventives com les mascaretes o evitar aglomeracions, i proporcionar informació a la ciutadania amb rigor, transparència i sentit de salut pública. Els primers que s'ho mereixen són els professionals sanitaris, que malgrat l'esgotament mantenen la seva entrega indubtable, i als quals cal proporcionar unes millors condicions laborals, com també s'ho mereixen la dedicació i l'esforç dels responsables polítics i del món científic.\nGemma Calvet és advocada\n","author":"Gemma Calvet","date":1629669600000,"title":"Opinió Vacunar bé"},{"href":"https://www.ara.cat/opinio/millor-pressupostos_129_4196096.html","hash":"cce2f3bc","content":"\nToni Soler\n27/11/2021\nMillor amb pressupostos\n3 min\nEl conseller d'Economia, Jaume Giró, conversant amb el president de la Generalitat, Pere Aragonès\nARA\nEls pressupostos de la Generalitat han estat elaborats per un conseller de Junts d’acord amb un president d’ERC. Tots dos tenien el compromís mutu de dotar la Generalitat d’uns pressupostos expansius el gener del 2022. Era el que calia. I després van intentar pactar-los amb la CUP. Quan les bases de la CUP van decidir presentar-hi una esmena a la totalitat, el president va buscar el suport dels comuns (com ja s’havia fet en temps de Torra). Mentre l’equip de Giró participava d’aquesta negociació, el seu partit posava el crit al cel i intentava boicotejar les negociacions. Artadi, Sànchez i companyia van culpar Aragonès del “fracàs”, li van retreure el canvi de cromos amb Ada Colau i van prohibir a Giró anar a l’última reunió negociadora. Però el pacte va arribar, Giró va defensar el projecte de llei al Parlament i els consellers de Junts van respirar tranquils. Era el que convenia al Govern. I al país. En aquell moment ja no se sentia ni un retret d’Artadi, ni de Puigneró, ni de Puigdemont.\nPerò Junts sempre vol tenir l’última paraula, i va fer sortir a la tribuna el seu diputat més imprevisible per beneir els pressupostos mentre deia el nom del porc als socis i aliats que els havien aprovat. Una escudella barrejada que va fer perdre la paciència a Aragonès i que ni tan sols els consellers de Junts van aplaudir. Només cert galliner de Twitter va aplaudir-lo amb fervor. L’endemà Jordi Sànchez va desviar el foc cap a Madrid, on també es debaten pressupostos, i va marcar una nova consigna: “Ens donen un 6% de català a l’audiovisual però ens imposen un 25% de castellà a l’escola, quin mal negoci!” Barrejar peres amb pomes i acords polítics amb sentències del Tribunal Suprem: una estratègia -la de Junts- que sembla basada en simplificar els missatges a un nivell de preescolar i generar batibull perquè al final ningú sàpiga qui té la culpa de què.\nPerò al cap i a la fi, Catalunya té uns pressupostos amb un suport majoritari, Pere Aragonès ha reforçat la seva autoritat i Jaume Giró ha demostrat que sap mantenir-se al marge de la jerarquia de Junts... sigui quina sigui. I encara una altra notícia de relleu: la CUP és important, però ja no és decisiva. Els cupaires continuen partint de la base que ningú és prou bo ni prou d’esquerres per pactar-hi, però aquest cop el premi a la seva puresa és la irrellevància.\nERC també té dos problemes importants, que s’han aguditzat aquesta setmana: el gripau que s’ha hagut d’empassar Maragall a Barcelona (té marge per recuperar-se, però li costarà) i la dificultat de Rufián per vendre la seva relació preferent amb el govern del PSOE. Ni tan sols l’acord sobre la quota catalana a les plataformes audiovisuals -que, si s’apliqués de forma lleial, seria un bon acord-no compensa la sensació que la gestió del conflicte polític està bloquejada sine die, i que cada petit avenç es veu eclipsat per una envestida judicial, davant de la qual el PSOE calla i atorga. Tot el crèdit que guanyi Aragonès a Barcelona el pot perdre si no arriben bones notícies del front madrileny. Però vist el panorama -que és de tot menys rupturista-, ¿poden els republicans fer cap altra cosa que no sigui aguantar i mirar d’influir? ¿Que no ho han fet Bildu i el BNG? ¿Que no ho faria Junts si pogués? En cas contrari, ¿per què no abandona aquesta coalició de govern “autonomista” que tant detesta Joan Canadell?\nSigui el que sigui el que ens depara el 2022, ho afrontarem millor amb uns pressupostos nous de trinca. Per tant, Aragonès i Giró han fet bé buscant els vots necessaris per aprovar-los.\nToni Soler és periodista.\n","author":"Toni Soler","date":1637967600000,"title":"Opinió Millor amb pressupostos"},{"href":"https://www.ara.cat/opinio/i-quit-anna-pages_129_4208677.html","hash":"cd809736","content":"\nAnna Pagès\n10/12/2021\n'I quit'\n3 min\nEntre la destrucció, un repartidor de llet.\nGetty\nLeer en castellano\nQualsevol petita cosa pot ser el detonant. La pressió a l’ull de poll de les sabates de taló abans d’ensenyar l’últim pis del dia per a l’agència immobiliària. La música de fons al despatx del coordinador general, el gest que fa amb els llavis, torçant lleugerament la galta, abans d’escridassar algú fins a fer-lo plorar. El to de la directora advertint de la poca participació després d’una reunió interminable. L’acudit estúpid del cap de personal a qui tothom riu les gràcies. L’obligació de ser simpàtica a les convivències amb l’equip de màrqueting, participant de jocs socials insuportables en un ambient de seducció insípida. Un detall minúscul, impossible de sostenir, produeix un terratrèmol. És la gota que fa vessar el vas. Estem parlant de persones humanes, amb un contracte laboral, una feina, una rutina, un sou a final de mes, una seguretat, que un dia decideixen canviar de rumb el timó. Per un petit detall, total, no n’hi hauria per tant, decideixen renunciar a la feina. I quit (ho deixo). Des de principis de tardor, el nombre de persones que han renunciat als seus llocs de treball als Estats Units és del tres per cent i va en augment. Uns quatre milions de persones. Aquesta gent ha pres una determinació, ha donat un cop de puny a la taula, ha obert en canal, amb un martell, i un cop sec, una frontera, que separa l’abans i el després a la seva vida. Com la cançó d’en Raimon: Diguem no! \nLa por a perdre la feina ha fet oblidar, sovint, que hi ha alternatives millors\nQuè està passant? Per què? La majoria d’aquestes persones afirmen haver aguantat massa, haver arribat a un límit sense retorn. Un més enllà del suportable. Després del confinament i amb la crisi sanitària, el retorn a la vida d’abans, a la burocratització de l’injust, del ridícul, de l’insuls, de la xerrameca inútil, de la ximpleria col·lectiva, s’ha fet insostenible per a alguna gent. Ha perdut sentit. I quit (ho deixo). Es poden deixar moltes coses, la feina podria ser la primera, o la més important, però també es pot deixar la parella, el tabac, l’anar en metro, la droga. La gent que decideix deixar la feina avisa que ho fa per dignitat, perquè vol una vida millor, potser més creativa i diferent. S’han tornat bojos i ho declaren ben alt. En efecte, els quitters han creat un moviment social, fan pública la seva renúncia a les xarxes: existeix un Quit-Tok on la gent penja vídeos explicant per què ho deixen. També escriuen piulades als seus caps, per Twitter, declarant les raons de la seva renúncia. Jack Dorsey, precisament un executiu de Twitter, ho va comunicar ben alt, amb una piulada en què retransmetia l’e-mail de renúncia. Apa. \nJack Dorsey, el multimilionari que menja un cop al dia\nNo es tracta d’una decisió individual o privada. Fer-ho públic exigeix un compromís, donar moral als qui encara no ho han fet, que s’identifiquin amb aquest \"No!\" sempre possible quan hi ha el coratge necessari. Alcen la seva veu per reclamar una imatge de si mateixos perduda i retrobada, el dret a somniar un futur on no ser trepitjats ni posats en ridícul, on les seves opinions i punts de vista siguin respectats. Als Estats Units, el mercat laboral està començant a notar que la gent no accepta qualsevol cosa. Alguns criteris i expectatives de selecció de personal s’estan modificant. ¿Potser ja n’hi ha prou de confondre treball i feina? Ja va dir Marx, a finals del segle dinou, que el treball és una pràctica de transformació del món i que el valor d’ús no és el mateix que el valor de canvi. Hi ha maneres de treballar que reverteixen en una obra ben feta, una forma humana d’experiència col·lectiva per canviar el món. Malauradament, tenir una feina s’ha convertit en una altra cosa. La por a perdre la feina ha fet oblidar, sovint, que hi ha alternatives millors.\nTrobo pel carrer una amiga a qui aprecio molt. Li pregunto com va la tesi. Respon amb determinació que no farà una tesi. No contesta les típiques frases de faig el que puc, no tinc gaire temps, uf la tesi. Afirma que no la farà. Ha decidit que altres coses són més importants. Em sobta. L’endemà, em deixa un missatge de veu una antiga companya de doctorat. Diu que torna a la feina de l’institut, després d’anys d’excedència ensenyant a la universitat. No diu que no ho pot compaginar, ni diu que, si no, perdrà la plaça a l’institut. Renuncia a la universitat, a l’ambient que hi ha conegut, a la precarietat i a la manca de reconeixement. Totes dues són dones brillants, creatives, absolutament capaces. I diuen coses que no havia sentit abans.\nSempre és millor pensar que tot plegat passa als Estats Units. Però potser aquí la gent també comença a rumiar.\nAnna Pagès és professora de la FPCEE-Blanquerna de la Universitat Ramon Llull\n","author":"Anna Pagès","date":1639090800000,"title":"Opinió 'I quit'"},{"href":"https://www.ara.cat/opinio/papers-pandora-risc-democracia_129_4151157.html","hash":"cd8e753a","content":"\nKatharina Pistor\n16/10/2021\nEls ‘papers de Pandora’ i el risc per a la democràcia\n4 min\nLa publicació dels papers de Pandora, el nou treball del Consorci Internacional de Periodistes d’Investigació (ICIJ), ha generat un escàndol mundial. La investigació de l’ICIJ ha posat al descobert polítics, empresaris, esportistes i importants figures culturals que han amagat i falsejat la seva riquesa. Però quines probabilitats hi ha que els advocats i comptables que els van ajudar hagin de retre comptes?\nLes pràctiques que la investigació de l’ICIJ ha tret a la llum no són res de nou. És veritat que l’escala de les operacions, la seva sofisticació i el grau de poder legal utilitzat perquè els ultrarrics i poderosos puguin burlar la llei són un tema digne de sortir a les notícies. Però l’únic realment sorprenent és el fet que per exposar aquestes pràctiques hi van haver de treballar més de 600 periodistes de tot el món (sovint arriscant la seva seguretat i la seva carrera). Les dificultats a què van fer front són prova de fins a quin punt advocats, legisladors i tribunals han esbiaixat les lleis en favor de les elits.\nPer ocultar la seva riquesa, els rics i poderosos actuals es valen d’estratègies legals que fa segles que existeixen. El 1535 el rei Enric VIII d’Anglaterra va imposar restriccions a un instrument legal anomenat ús perquè posava en risc les relacions (feudals) de possessió de la terra d’aquell temps i servia com a instrument per no pagar impostos. Però astutes maniobres legals van permetre reemplaçar-lo en poc temps per una altra figura encara més poderosa: el fideïcomís (trust ).\nEl trust segueix sent una de les eines legals més enginyoses que s’han inventat per a la creació i preservació de riquesa privada. En els vells temps servia perquè els rics poguessin eludir les normes sobre l’herència. Avui és l’instrument favorit per a l’elusió fiscal i l’estructuració d’actius financers.\nDes d’un punt de vista funcional, el fideïcomís altera els drets i obligacions relacionats amb la possessió d’un actiu, fora de la normativa formal aplicable, i així crea un dret de propietat encobert. Per a la constitució d’un fideïcomís són necessaris un actiu (per exemple, immobles, accions o bons) i tres persones: el propietari (fiduciant), l’administrador (fiduciari) i el beneficiari. El propietari transfereix el títol legal sobre l’actiu (encara que no necessàriament la possessió real) al fiduciari, que es compromet a administrar-lo en nom del beneficiari segons les instruccions del propietari.\nL’acord pot ser totalment secret, ja que no hi ha obligació de registrar o revelar les identitats de les parts. Aquesta falta de transparència converteix el fideïcomís en l’instrument perfecte per jugar a fet i amagar amb creditors i autoritats tributàries. I com que el títol legal i els beneficis econòmics es divideixen entre les tres persones, cap de les tres necessita assumir les obligacions derivades de la possessió.\nEl fideïcomís no es va convertir en l’instrument legal favorit de les elits globals per obra d’una mà invisible del mercat, sinó per un disseny legal deliberat. Els advocats van anar desplaçant els límits legals; els tribunals van reconèixer i van fer valer les seves innovacions, i després els legisladors (als quals en molts casos es pot suposar en deute amb donants rics) van sancionar aquestes pràctiques en la legislació escrita. L’eliminació de restriccions va anar ampliant l’aplicabilitat del dret fiduciari.\nLa introducció d’aquestes modificacions legals va permetre incloure en els fideïcomisos una varietat d’actius cada vegada més gran i designar com a fiduciaris persones legals (en lloc de jutges i altres individus respectables). A més, es van limitar els deures i obligacions legals del fiduciari i la durada dels fideïcomisos es va tornar cada vegada més elàstica. La combinació d’aquests ajustos legals va convertir el fideïcomís en un instrument fet a la mida de les finances globals.\nAls països que no tenien una figura d’aquesta naturalesa se’ls va animar a emular-la, i es va aprovar un tractat internacional (el Conveni sobre la Llei Aplicable al Trust, la Haia, 1985) en aquest sentit. Allà on els legisladors es van oposar a crear la figura del fideïcomís, els advocats van idear instruments equivalents sobre la base del dret aplicable a fundacions, associacions o corporacions, apostant (sovint, amb raó) que els tribunals reconeixerien les seves innovacions.\nMentre algunes jurisdiccions feien tot el possible per oferir entorns legals propicis a la creació de riquesa privada, d’altres van intentar oposar-se a l’arbitratge impositiu i legal. Però cap restricció legal funciona si els legisladors no controlen quines lleis s’han d’aplicar en la seva jurisdicció i, a la pràctica, l’era de la globalització ha deixat la majoria de cossos legislatius desproveïts d’aquest control, perquè la llei ha esdevingut portàtil. Si un país no té la legislació correcta, potser la tindrà un altre. La paperassa legal i comptable es pot transferir a la jurisdicció més favorable, i assumpte resolt.\nÉs a dir, els sistemes legals estatals s’han tornat alternatives dins d’un menú internacional d’opcions en què els amos d’actius poden triar a quines lleis volen atenir-se. No els cal passaport o visat. Mitjançant l’assumpció d’una nova identitat legal, uns quants privilegiats poden decidir quant pagaran d’impostos i quines regulacions toleraran. I si es presenten obstacles legals més difícils de superar, els principals estudis jurídics del món tenen advocats que poden redactar lleis perquè qualsevol país es posi a l’altura de les “millors pràctiques” de les finances internacionals. En això el model serien paradisos fiscals i fiduciaris com Dakota del Sud i les illes Verges britàniques.\nEls costos d’aquestes pràctiques els pateixen els que no tenen tanta mobilitat o riquesa. Però els danys derivats de convertir la llei en una mina d’or per a rics i poderosos transcendeixen amb escreix les desigualtats immediates que se’n deriven: en la mesura que aquestes pràctiques posen en dubte la legitimitat de la llei, són un risc per als fonaments mateixos de la governança democràtica.\nCom més insisteixin les elits riques i els seus advocats que tot el que fan és legal, menys confiarà la gent en les lleis. Potser les elits globals poden seguir explotant les lleis per crear riquesa privada, però tard o d’hora totes les mines s’esgoten. Un cop destruïda la confiança en les lleis, serà difícil recuperar-la. I els rics hauran perdut l’actiu més valuós que tenen.\nCopyright Project Syndicate\n","author":"Katharina Pistor","date":1634335200000,"title":"Opinió Els ‘papers de Pandora’ i el risc per a la democràcia"},{"href":"https://www.ara.cat/opinio/futur-electricitat-cara-albert-carreras_129_4163435.html","hash":"cdbf8954","content":"\nAlbert Carreras\n27/10/2021\nUn futur d’electricitat cara?\n3 min\nTorres d'alt voltatge a Barcelona, en una imatge del passat 29 de setembre.\nAlbert Gea / Reuters\nQuan la tardor del 1973 i l’hivern del 1974 l’OPEP (Organització de Països Exportadors de Petroli) va adonar-se del grau de dependència del petroli que tenien els països més desenvolupats del món, va passar d’una política d’embargaments selectius a una de reducció d’oferta i d’increment de preus. Es van multiplicar per quatre en pocs mesos. En aquests moments estem vivint el mateix amb els països exportadors de gas natural. Els detonants són diferents, però els efectes són els mateixos. Uns països que concentren la producció i exportació d’una font d’energia estratègica estan aprofitant al màxim la seva capacitat negociadora. Ara, diem que no és més que un conflicte geopolític. Bé, exactament com va passar amb la primera crisi del petroli, que no era més que un conflicte geopolític (l’anomenada guerra del Yom Kippur). Estem vivint la primera crisi del gas natural.\nEstem vivint el primer gran episodi en les nostres vides dels sacrificis que significa lluitar eficaçment contra el canvi climàtic\nL’evident necessitat que tenen els països europeus del gas natural rus i algerià promou que la restricció d’oferta inicial per part dels exportadors es vagi transformant en una estratègia més calculada de maximització del preu exigit. Tal com anem, si els electorats nacionals no suporten pagar més cara l’energia consumida però, alhora, com a consumidors no volen prescindir d’aquesta energia, ens enfrontem a una contradicció en què dominarà la voluntat de garantir els subministraments. Tot Europa ha viscut, en passats més o menys recents però sempre vivament recordats, episodis de restriccions energètiques que s’associen als pitjors records de misèria i malestar. Cap govern els vol reproduir.\nDe fet, el sistema europeu de subhastes d’electricitat és fill d’aquesta voluntat col·lectiva: garantir el proveïment d’electricitat en totes circumstàncies. Si l’encariment provoca queixes, pensem en les que generaria el desabastiment. El cas del Regne Unit, que l’ha viscut per la manca de camioners, és ben alliçonador. Les subhastes fixades pel cost marginal han esdevingut l’eina comunitària per garantir proveïment i donar incentius per incrementar l’oferta d’energies sostenibles, que també són les més barates un cop es posen en explotació. El problema amb les energies renovables és que s’ha d’invertir per construir les instal·lacions productives. Les subhastes donen el senyal de preu per incentivar aquesta inversió. Si fixéssim sistemes alternatius que semblessin més econòmics a curt termini, ens trobaríem que no hi hauria inversió en increment de capacitat productiva i ens enfrontaríem a restriccions energètiques. La voluntat ha estat que no n’hi hagi i que s’inverteixi en energies renovables.\nL’electricitat no s’ha de subvencionar. Les rendes més baixes, sí\nÉs per això que, si de veritat volem lluitar per reduir el canvi climàtic, és indispensable no desmuntar l’actual sistema europeu de subhastes, que ha funcionat admirablement bé durant anys, ha generat una manera europea de fer cada cop més integrada, i utilitza els limitats recursos disponibles de la millor manera possible. Tampoc hem de desmuntar els acords internacionals, que tant han costat d’assolir, de fixació de primes pel consum de productes emissors de CO₂. Pensem que els drets d’emissió de CO₂ es van fixar partint d’una quantitat de CO₂ emesa que s’havia de reduir cada any. Ara estem en ple procés de reducció, però també en uns moments en què la demanda d’emetre CO₂ (per combustió del carbó i el petroli) està disparada per la forta recuperació econòmica, que incrementa notablement el preu dels drets d’emissió.\nQuè vol dir tot plegat? Que estem vivint el primer gran episodi en les nostres vides dels sacrificis que significa lluitar eficaçment contra el canvi climàtic. Només tindrem èxit en aquest objectiu si consumim menys energia contaminant (emissora de CO₂). És així de simple, però així de dur. Conseqüència primera: que no se’ns acudeixi subvencionar (o deixar de fiscalitzar, que és el mateix) l’energia contaminant. Conseqüència segona: la millor manera d’alleujar la pobresa energètica és subvencionar les rendes més baixes, tal com ja es comença a fer en diversos estats europeus i tal com dimarts va anunciar que faria el govern de l’Estat. L’electricitat no s’ha de subvencionar. Les rendes més baixes, sí.\nEl que hem d’esperar i fomentar és que s’inverteixi més en capacitat de producció d’energies renovables. Paradoxalment, la nostra societat, que és molt sensible amb la sostenibilitat ambiental i la promoció de les energies renovables és, alhora, molt hostil a instal·lar-les a prop de casa. Hem de resoldre aquesta contradicció. Una bona manera de fer que aquestes instal·lacions semblin més atractives és compartir els beneficis globals que generen amb els territoris on es produeixin. Quan hàgim fet sostenible la producció d’electricitat, podrem tenir una electricitat menys cara. Mentrestant, encara no.\nAlbert Carreras és director d'ESCI - UPF\n","author":"Albert Carreras","date":1635285600000,"title":"Opinió Un futur d’electricitat cara?"},{"href":"https://www.ara.cat/opinio/evergrande-dilema-immobiliari-xina-kenneth-rogoff_129_4135167.html","hash":"cdf73fc9","content":"\nKenneth Rogoff\n01/10/2021\nEvergrande i el dilema immobiliari de la Xina\n4 min\nLa seu central d'Evergrande en una imatge d'avui a Shenzen, província de Guangdong, a la Xina.\nAlex Plavevski / Efe\nL'amenaça de fallida del gegant immobiliari xinès Evergrande, amb els seus 300.000 milions de dòlars de deute, ha irritat els inversors globals. Els analistes s'han concentrat principalment en si el govern xinès aconseguirà blindar el problema perquè no es converteixi en una gran crisi financera a l'estil occidental. Donats els recursos econòmics del govern xinès, que inclouen més de 3 bilions de dòlars en reserves de moneda estrangera, i la seva capacitat per dictar termes de reestructuració sense prolongades demores judicials, pocs apostarien en contra d'aquest desenllaç. Però concentrar-se només en l'estabilitat financera a curt termini és ignorar el principal repte de la Xina: reequilibrar una economia que ha depès durant massa temps, en termes de llocs de treball i creixement, d'un sector de la inversió immobiliària gegantí.\nL'enorme pes que té el sector immobiliari i els serveis que en deriven en el PIB xinès –un sorprenent 25%, i amb prou feines una mica menys després fer-hi l'ajustament per exportacions netes– és fins i tot més gran que el pes del sector immobiliari en economies com l'espanyola i la irlandesa en el seu pic pre 2008. Pels seus efectes en altres sectors, una desacceleració significativa del sector immobiliari de la Xina podria retallar fàcilment entre un 5% i un 10% el creixement acumulatiu del PIB en els pròxims anys.\nA la Xina, una caiguda pronunciada dels preus de l'habitatge podria resultar dolorosa, i es traslladaria catastròficament a altres sectors\nA més, els béns immobles són de llarg el vehicle d'estalvi més important en una economia on els controls de capital restringeixen la capacitat dels ciutadans d'invertir a l'exterior. Qualsevol caiguda significativa dels preus de l'habitatge conduiria no només a una desafecció generalitzada, sinó també a un retrocés potencialment significatiu del consum d'altres béns i serveis.\nPerò la màquina immobiliària xinesa ¿no pot seguir la seva marxa a tota velocitat, atès que cal proporcionar habitatge als 1.400 milions d'habitants del país? Potser sí. Però la Xina ha construït cases i edificis de pisos a un ritme accelerat durant dècades, no només a les seves principals ciutats sinó també en ciutats menys desitjades de segona i tercera categoria, on els preus són molt més baixos i les taxes d'habitatge buit són elevades.\nCom a resultat d'això, l'oferta immobiliària total de la Xina, mesurada en metres quadrats per persona, ja ha arribat als nivells d'economies molt més riques, com l'alemanya o la francesa. Si bé la qualitat mitjana de l'habitatge a la Xina és més baixa i hi ha potencial per millorar-la, l'enorme nivell actual de producció immobiliària és insostenible. Amb la taxa d'habitatge buit a la Xina urbana al 21%, les autoritats entenen plenament la necessitat de desviar recursos productius a altres sectors.\nLa imatge del president xinès Xi Jinping apareixent aquest mes de juny darrere dels visitants del Memorial del Primer Congrés del Partit Comunista Xinès.\nGetty\nPerò gestionar una deflació lenta i controlada de la bombolla immobiliària de la Xina no serà fàcil. El sector bancari ha donat molt finançament a projectes residencials (només Evergrande ha demanat crèdits a gairebé 300 bancs i entitats financeres), de manera que una caiguda marcada dels preus de l'habitatge podria resultar dolorosa, i es traslladaria catastròficament a altres sectors. En principi els bancs estan protegits per bestretes substancials, que moltes vegades representen el 30% o més del preu de compra de l'immoble. Però tenint en compte el boom èpic dels preus de l'habitatge a la Xina al segle XXI, el 30% pot resultar molt insuficient en cas de col·lapse. (Després de la crisi financera del 2008, els preus de l'habitatge als Estats Units van caure un 36%, i molt més en algunes regions.)\nD'altra banda, l'habitatge assequible és un important objectiu de govern del president Xi Jinping. Per tant, només es pot esperar que els responsables de les polítiques sostinguin els preus fins a un cert punt.\nMolts creuen que la crisi immobiliària d'Evergrande és part de la pressió general del govern a l'elit xinesa, que inclou enderrocar gegants d'internet, posar dificultats als pares adinerats que aspiren a donar una educació privada als seus fills i insistir en la necessitat que les empreses retornin molt més a les seves comunitats. Segons aquesta línia de pensament, els dirigents sempre poden replantejar-se si els seus esforços per controlar el deute immobiliari, i Evergrande en particular, resulten massa desestabilitzadors. Però com el govern sap bé, això podria fer que l'eventual reversió del boom immobiliari i de la construcció fos molt més dolorosa.\nEls reguladors financers xinesos potser aconseguiran aïllar el mercat de la crisi d'Evergrande, però els reptes més difícils encara han d'arribar\nLes desacceleracions immobiliàries, fins i tot les crisis financeres relacionades amb els béns immobles, no tendeixen a produir-se totes soles, sinó més aviat en el context d'una desacceleració econòmica. L'economia xinesa va sortir de la pandèmia a tota màquina, i per un temps va ser l'enveja del món, gràcies en part a l'estratègia de covid zero del govern. Però el futur sembla menys encoratjador. A més dels vents de cara d'una població que envelleix i una desacceleració del creixement de la productivitat, la variant Delta s'està mostrant molt més difícil de contenir.\nA més de tot això, l'aparició gairebé diària de nous decrets governamentals ha fet que al sector privat li resulti massa difícil planificar per endavant. La incertesa resultant llastaria el creixement fins i tot en absència de la resta de problemes. En un context com aquest, una desacceleració del mercat immobiliari pot ampliar significativament qualsevol crisi econòmica, com vaig demostrar en un article del 2020 amb Yuanchen Yang, de la Universitat Tsinghua.\nEvergrande es ven el 19% d'un banc xinès per 1.300 M€ per eixugar el deute\nDesprés de gairebé quatre dècades d'una expansió econòmica extraordinària, no hauríem de subestimar la capacitat de les autoritats xineses de mantenir el creixement a pesar dels obstacles. Amb tot, per més impressionant que hagi estat la Xina a l'hora de construir camins, ponts i habitatges, el seu boom de construcció immobiliària s'està acostant a la fi, i no hi ha motius per esperar un aterratge suau.\nEls reguladors financers xinesos potser aconseguiran aïllar el mercat de la crisi d'Evergrande, i convèncer a tothom que es tracta d'un cas anòmal. Però donada l'excessiva dependència del sector immobiliari que el creixement xinès ha mantingut durant dècades, sobretot durant les recessions generals, els reptes més difícils encara han d'arribar.\nCopyright Project Syndicate\nKenneth Rogoff, ex economista en cap del Fons Monetari Internacional, és catedràtic d'economia i polítiques públiques a la Universitat de Harvard\n","author":"Kenneth Rogoff","date":1633039200000,"title":"Opinió Evergrande i el dilema immobiliari de la Xina"},{"href":"https://www.ara.cat/opinio/catala-escola-jaume-funes_129_4192421.html","hash":"ce9618c2","content":"\nJaume Funes\n24/11/2021\nEl català de l'escola: la tossuda realitat\n3 min\nUn professor abraça un alumne durant el retrobament d'inici del curs escolar\nPere Virgili\nLeer en castellano\nEls especialistes en tempestes, en crear-les i mantenir-les, són feliços aquests dies: la tornem a tenir ben carregada a propòsit del català. Podríem passar i esperar la calma, però és que aquests meteoròlegs lingüístics obliden la realitat de les persones que, a sota dels núvols carregats, es mullen.\nEls jutges, analfabets de pedagogia, pensen que la vida escolar pot tenir parcel·les de llengües. Els pares que reclamen castellà maltracten els seus fills sotmetent-los a la singularització estranya de la batalla idiomàtica, que no és la seva ni la dels seus amics. Els que reclamen el poder per imposar el català com a llengua de país obliden que la llengua de la vida no és mai l’idioma oficial. Molts dels polemistes babèlics desconeixen com va la comunicació educativa en una aula. Uns i altres pensen que el català no té res a veure amb els esforços per renovar l’escola i adaptar-la al món en què vivim. Obliden la desigualtat (sempre traduïda en l’ús d’una llengua), la barreja vital dels patis, la profunda segregació del sistema escolar.\nSeguir mirant els núvols i no la terra que es mulla és oblidar que la llengua de l’escola s’estima quan s’estima l’escola\nPer no discutir del que no cal, deixem clar que la llengua bàsica de comunicació a l’escola, a Catalunya, és el català. Igualment, que, en acabar l’educació obligatòria (escola i altres entorns educatius), els adolescents haurien de tenir dominades les competències lingüístiques bàsiques per poder fer servir el català i el castellà en els diferents àmbits de la vida. Pactat això, parlem de l’escola que ho intenta fer possible.\nA final de l’escolarització, el repte educatiu d'avui no és ni el català ni el castellà sinó el gran dèficit lector, l’enorme buit en la comprensió i les dificultats d’expressió oral o escrita. Necessitem joves que llegeixin, entenguin i facin servir bé les llengües per lligar, continuar estudiant o entendre la societat en què estan. Enfadar-se per si unes assignatures han de ser en una llengua o altra és acceptar que l’escola ha de funcionar per assignatures. La resposta als jutges hauria de ser: “No tenim assignatures, no fem servir llibres de text, integrem matèries i l’alumnat cerca a internet en la llengua que tingui el web; eduquem ciutadanes i ciutadans que saben relacionar-se, comunicar-se i aprendre en les llengües de Catalunya”.\nSeguir mirant els núvols i no la terra que es mulla és oblidar que la llengua de l’escola s’estima quan s’estima l’escola. L’alumnat pot estimar el català si pot estimar l’escola. Pareu compte, tan sols, en les diferències entre l’escola infantil i la secundària. Els petits estimen, fan servir, tracten de dominar el català (tot i que potser no és la llengua de casa) perquè és com parla la senyo que s’estimen, el vehicle de la seva felicitat d’aprenents. Aneu a mirar a l’ESO i comprovareu (salvant els bons amics profes de català que ho fan molt bé) que bona part de les confrontacions adolescents amb l’escola passen pel català (o com a mínim aquest serveix de parallamps). Odiar l’escola passa per odiar la seva llengua. Com a mínim, caldria mirar de fer anar junts una bona tutoria (un bon acompanyament en clau adolescent) i el català.\nLa vida de l’aula és la seducció permanent de l’alumnat, i això vol dir tenir entre les habilitats didàctiques la de barrejar idiomes\nQuant a la llengua en què el professorat (divers) dona les classes, podem acordar que ho fan com poden, sovint amb la llengua en què dominen la matèria, la que té el material que fan servir, dintre de climes de claustre molt diversos i classes en permanent situació de dificultat comunicativa. La vida dels equips educatius, la llengua que parlen entre ells, pot ajudar molt a la normalització del català com a llenguatge educatiu i didàctic, facilitant que domini el clima escolar. La vida de l’aula és la seducció permanent perquè l’alumnat mantingui el desig d’aprendre i el plaer d’haver après, i això vol dir tenir entre les habilitats didàctiques la de barrejar idiomes, recollir les expressions que fan servir, ajudar a descobrir maneres més adients de fer-ho. I això significa tornar a repetir que el profe o la profe de mates també es preocupa de la llengua i que els que s’ocupen de les llengües accepten les deformacions quotidianes de la vida infantil i adolescent i ajuden a apropiar-se de la llengua, no a dominar la morfologia i la sintaxi.\nNo puc acabar sense recordar que la injustícia, la desigualtat i la segregació existeixen i són profundament significatives a l’escola. Si en algun aspecte és patent la desigualtat d’origen és en l’ús de les llengües i, singularment, de la de l’escola. Si volem defensar el català com a llengua de convivència i d’aprenentatge, aquest s’ha de viure com a possibilitat de formar part, de pertinença a la comunitat, i com a llengua que també és dels pobres.\nJaume Funes és psicòleg, educador i periodista\n","author":"Jaume Funes","date":1637708400000,"title":"Opinió El català de l'escola: la tossuda realitat"},{"href":"https://www.ara.cat/opinio/pablo-iglesias-jusapol-sindicat-vox_129_4194928.html","hash":"cee7013b","content":"\nPablo Iglesias\n26/11/2021\n¿Jusapol és el sindicat de Vox?\n4 min\nLes imatges i les paraules a vegades traeixen.\nHannelore Foerster / Getty Images\nLeer en castellano\nAls comandaments policials fatxes, si els dius fatxes s'ofenen i t'acusen d'insultar tota la policia. No es confonguin; el problema no és mai la policia en si, una institució imprescindible, sinó que s'hi normalitzi el predomini d'aquells que menyspreen els drets civils dels ciutadans, alhora que glorifiquen l'autoritarisme i l'abús de poder.\nJo no pateixo cap mena de complex progre amb els uniformes i la força pública. Recordo quan vaig trucar al portaveu de l'Associació Unificada de la Guàrdia Civil perquè pengés temporalment l'uniforme i es presentés a les eleccions per Podem. Avui continua al Congrés, donant la cara pels treballadors del metall de la seva Cadis i pels professionals de les forces armades i de les FSE. No m'ha agradat mai aquest classisme que entén que el treball policial és impropi de gent d'esquerres o aquesta candidesa segons la qual si ets d'esquerres no pots opositar per ser jutge o policia.\nAdmeto que no m'agraden els polis que s'assemblen a Starsky i Hutch o a Torrente, ni tampoc m'agrada Cops (la sèrie que Paramount Network va haver de suspendre el 2020 arran del rebuig social que generava després de l'assassinat de George Floyd), però admiro els policies que s'assemblen a Lester Freamon, a Kira Greggs i fins i tot a Jimmy McNulty. N'hi ha i n'he conegut uns quants.\nA Jusapol hi manen policies fatxes parapetats en la reivindicació de la igualtat salarial\nI sí, penso que a Jusapol hi manen policies fatxes parapetats en la reivindicació de la igualtat salarial. Només cal llegir els grups de WhatsApp de Jusapol que diferents investigacions periodístiques han donat a conèixer per apreciar-ne el biaix ultra. En les seves declaracions públiques no només hi trobem justificacions de totes i cadascuna de les intervencions policials abusives acreditades amb vídeos, sinó també pronunciaments obertament contraris als drets civils. Els sembla fatal, en particular, que la premsa i els ciutadans puguin enregistrar en vídeo les actuacions de les UIP. No entenc per què a un antiavalots que actuï conforme al reglament li hauria de preocupar el fet de ser gravat.\nPenso que el proclamat apoliticisme de Jusapol és una presa de pèl. Si tan apolítics diuen que són, potser no s'haurien de deixar estimar tant per la ultradreta amb què es manifesten. L'entossudiment sectari dels portaveus de Jusapol els va portar a qualificar de “porqueria” la premiada sèrie de Rodrigo Sorogoyen Antidisturbios, una sèrie que, paradoxalment, el que aconsegueix és fer que l'espectador empatitzi amb les difícils situacions de pressió i els drames humans que provoca la feina de les Unitats d'Intervenció Policial entre els seus propis membres.\nJusapol es queixava l'altre dia d'unes declaracions meves a la ràdio (i això que jo ja no soc ningú) en què opinava que hi ha un biaix ideològic evident en les intervencions dels antiavalots. Els passo unes quantes dades, només de Madrid, perquè jutgin vostès mateixos. Cassolada contra el govern espanyol a Núñez de Balboa (un dels barris més acabalats de Madrid) el maig del 2020: tot i que la protesta va interrompre il·legalment el trànsit, en un context de restriccions per la pandèmia, les UIP ni van aparèixer. Concentració d'associacions veïnals el 18 de setembre del 2020 contra els confinaments selectius que afectaven els barris treballadors: hi va haver càrregues, manifestants ferits i detencions a Vallecas. Homenatge a la División Azul el 13 de febrer, en què es va fer ostentació de simbologia nazi i es va arribar a dir des de la tribuna d'oradors que “el jueu sempre és culpable”: no només els antiavalots no hi van intervenir, sinó que, segons Interior, “els agents de la Policia Nacional no van registrar incidències i no es va denunciar cap assistent”. Manifestació en defensa de la sanitat pública el 28 de febrer, on es van presentar provocadors del grup neonazi Bastión Frontal: hi va haver un sol detingut, un sindicalista de la CGT que havia convidat els neonazis a marxar. Manifestació neonazi a Chueca l'1 d'abril en què, entre altres gentileses, es corejava “Fora mariques dels nostres barris”: no hi va haver càrregues ni detencions… I així podríem posar desenes d'exemples a tot l'Estat fins a arribar a Cadis aquests dies. No és que el vegi jo, el biaix ideològic, és que és impossible no veure'l.\nEsperem que la concentració de Jusapol de dissabte sigui un exemple del civisme que cal suposar de funcionaris públics dedicats a servir i protegir\nDavant la seu de Podem hi ha una acadèmia que prepara futurs policies. Un matí, mentre Isa Serra feia unes declaracions a l'entrada, un grup dels xavals de l'acadèmia se n'hi van anar. Un dels nois va comentar que estava d'acord amb el que deia l'Isa. Un altre li va contestar: ja et passarà la ximpleria quan entris al cos. Aquest és el primer dels problemes: que els policies demòcrates i progressistes, que n'hi ha, ho tenen sempre molt difícil per treure el cap amb els comandaments i l'ambient dominant. El segon problema és que el ministeri de l'Interior no fa el que hauria de fer. El PSOE gairebé mai no ha fet el que havia de fer i podia fer quant a les FCSE. Això m'ho han dit molts policies progressistes i és, d'altra banda, evident.\nEnric Juliana escrivia l'altre dia que no sabia si la tanqueta que van treure les UIP a Cadis era un gest d'autoritat de Marlaska cap als treballadors o un gest d'autoritat de les UIP cap al govern espanyol. Aquest dissabte es manifesta Jusapol. Esperem que no se saltin els cordons policials com van fer a l'entrada del Congrés davant la passivitat dels seus companys; esperem que la concentració sigui un exemple del civisme que cal suposar de funcionaris públics dedicats a servir i protegir; esperem no sentir-hi ni insults ni discursos ultres; esperem que no es facin fotos abraçats als caps de Vox; esperem que no traslladin la imatge de ser el sindicat policial de la ultradreta. Una cosa sí que els asseguro: dissabte no veurem tanquetes.\nPablo Iglesias és doctor en ciències polítiques per la Universidad Complutense de Madrid, ex secretari general de Podem i ex vicepresident segon del govern espanyol\n","author":"Pablo Iglesias","date":1637881200000,"title":"Opinió ¿Jusapol és el sindicat de Vox?"},{"href":"https://www.ara.cat/opinio/tanqueu-persones-joves-denise-duncan_129_4125930.html","hash":"cef274ba","content":"\nDenise Duncan\n23/09/2021\nTanqueu les persones joves!\n3 min\nFesta al carrer a la platja de la Barceloneta a principis de setembre, quan l'oci nocturn estava tancat.\nMARTA PÉREZ / EFE\nLeer en castellano\nImagina que tens uns 18 o 20 anys. Imagina (sé que és difícil assumir això com a versemblant) que de cop i volta el món sencer s'atura per culpa d'una pandèmia mundial causada per un virus. Imagina que, per començar, et passes uns quants mesos sense cap més cercle social que la teva família. Sí, sí, els estimes, ningú ho posa en dubte, però són les úniques persones a qui veus en una etapa en què, a més, un dels factors més importants de la teva definició com a persona és la diferenciació amb ells i elles.\nImagina que una vegada que es pot sortir de casa, trobes les maneres de trobar-te amb els teus amics i amigues. Ja no en línia, sinó en persona. Tens l'oportunitat d'abraçar-los, perquè són davant teu, però t'ho prohibeixen. Què faries?\nAra imagina, per posar un altre exemple, que has començat la carrera universitària o un cicle de formació o una feina nova. Tens ganes de viure aquesta nova etapa de la teva vida, de conèixer els que estaran amb tu, de provar el que significa sortir d'un sistema educatiu obligatori per estrenar la teva vida adulta. Ara imagina que tot això es converteix en estar moltes hores al dia davant d'una pantalla, sí, en pijama (d'això no ens en queixarem), però sense entendre res sobre la part humana de la teva experiència.\nFinalment, imagina que hi ha diverses vacunes que poden treure gravetat al virus. Com és natural, vacunen la població més vulnerable primer, així que quedes en l'últim grup per vacunar. Ha passat un any i mig des que la teva vida de persona jove és en resum un succedani, però encara no et poden vacunar. Ho entens, tu també prefereixes que vacunin a la teva àvia abans que a tu.\nPerò la cosa de cop i volta no pinta tan malament: sembla que algú ¡finalment! ha pensat en la salut mental... obren l'oci nocturn.\nQuè fas?\nTot d'una, sembla que la joventut és l'única responsable d'aturar la pandèmia\nAh, espera, imagina que el tornen a tancar. De fet, les restriccions van variant, però en tot cas res no torna mai a ser del tot normal.\nImagina que enmig d'aquest panorama et conviden a un festival, o a una festa, o a qualsevol lloc on pots sentir-te mitjanament lliure i jove.\nQuè fas? ¿Et quedes a casa? ¿No surts amb les teves amigues i amics? ¿Passes d'aquest concert?\nDes del principi de la pandèmia, els segments d'edat que menys s'han tingut en compte han estat aquells que no són útils a la lògica capitalista: els joves, els infants i la gent gran. Recordem que els nens i les nenes no podien sortir de casa, recordem que les persones joves són al punt de mira per la seva necessitat d'oci (com si tinguessin la culpa de la pandèmia) i recordem que les persones grans són la part de la població més afectada... per no parlar de les restriccions a les residències i de com hem permès que hi hagi éssers humans sense cap tipus de contacte físic durant mesos.\nTot aquest al·legat ve a col·lació dels esdeveniments de les últimes setmanes. Les festes majors, els festivals i ara la imminent celebració de la Mercè. Tot d'una, sembla que la joventut és l'única responsable d'aturar la pandèmia mundial. Els estem exigint un seguit de coses que no podríem haver fet a la seva edat. Estem exigint que després d'un any i mig de respecte a les restriccions, segueixin renunciant a activitats que nosaltres sí que vam poder gaudir... perquè no sé qui em llegeix, però jo als divuit anys estava amb els meus amics i les meves amigues en un bar o ballant fins a la matinada.\nDes del principi de la pandèmia, els segments d'edat que menys s'han tingut en compte han estat els no útils a la lògica capitalista\nAquesta no és una invitació a trencar les normes, a ser irresponsables o a passar per alt els perills. No. És l'intent de sembrar dues llavors en el debat. La primera: repensar com mirem la gent jove. Les polítiques, sí, fins i tot les sanitàries, haurien de tenir en compte també la salut mental, la necessitat de relacionar-se, l'oci. No podem deixar les persones joves a la cua de les vacunacions i després exigir-los segons quines coses. Tenen dret a la diversió i a no ser vistes des d'un judici adult que no té ni idea del que han passat.\nLa segona llavor és repensar quin lloc donem a l'empatia en les nostres vides.\nM'explico amb un exemple: durant el confinament, una amiga acompanyava el seu fill d'espectre autista a fer passejades diàries. Era salut mental necessària... però a jutjar pels crits des dels balcons veïns, ningú es va parar a pensar el perquè de les seves passejades.\nNo sé si és la solució prudent, però sí que sé que el problema és que ningú va pensar en el jovent fins que no va ser per criminalitzar-lo. Ara, si no trobem solucions per al seu dret a una part de la seva salut mental, almenys no emetem judicis. Una mica d'empatia mai va malament.\nDenise Duncan és autora i directora de teatre\n","author":"Denise Duncan","date":1632348000000,"title":"Opinió Tanqueu les persones joves!"},{"href":"https://www.ara.cat/opinio/dialeg-reparacio-esther-gimenez-salinas_129_4136719.html","hash":"d01bf2be","content":"\nEsther Giménez-Salinas\n02/10/2021\nDiàleg i reparació\n4 min\n\"En el conflicte polític català hem apel·lat al diàleg com a única sortida, però la pregunta és on queden els actes de reparació\"\nARA\nLeer en castellano\nDues de les paraules que últimament apareixen més als mitjans de comunicació són diàleg i normalitat. Del diàleg se n’ha parlat tant i de tantes formes que al final cadascú n’ha fet la seva pròpia interpretació. L’anomenada nova normalitat fins i tot costa més d’entendre, ja que és un concepte altament indeterminat.\nDefinir la normalitat, així com el comportament esperat per part de la comunitat, és una predicció difícil. I si no prenguin com a exemple els botellons dels joves. Tradicionalment, en el dret també s’usaven criteris normatius a partir de determinats conceptes com ara “home mitjà, home prudent o bon pare de família”, per caracteritzar alguns dels coneixements necessaris. Més enllà de la qüestió de gènere, per la qual és impossible que les dones ens sentim identificades amb aquests plantejaments, tampoc ara mateix serveixen per mesurar determinades conductes. És en aquest sentit que em preocupa el concepte “nova normalitat” que es predica. La meva experiència, en aquesta ocasió després d’un llarg viatge la setmana passada, m’alerta de les dificultats burocràtiques i de control que s’estan imposant sobre la ciutadania i que, naturalment, hi ha el risc que es puguin quedar.\nAquests són dies de records, i precisament el dia 3 d’octubre de fa quatre anys, després del discurs del rei, el president Puigdemont va expressar la seva decepció manifestant que hauria esperat d’aquesta intervenció una crida al diàleg i a la concòrdia. També va demanar un procés de mediació.\nHa passat ja molt de temps des d’aquesta petició de diàleg, però finalment tot sembla indicar que tindrem “diàleg”, encara que no acabem de saber ni de quina forma, ni de quina manera, ni si s’exigiran resultats, ni quant durarà. Però, així com la reivindicació del diàleg ve de lluny, el que no he sentit durant tot aquest temps és cap al·lusió a la reparació del dany. Què es farà amb totes aquelles persones que directament o indirectament van patir les conseqüències del conflicte polític? Qui s’ocuparà d’això a la taula de diàleg?\nAcabo de veure la pel·lícula Maixabel, altament recomanable, que tracta de la trobada restaurativa entre la vídua de Juan Mari Jáuregui i el membre d’ETA que el va assassinar, i m’ha traslladat al dolorós record de tantes coses que van succeir en aquella època. I encara que afortunadament la situació de Catalunya -i no em cansaré de repetir-ho- no és la del País Basc, el que sí que queda clar és que, en aquell procés, i contràriament al que el PP propugnava, la reparació del dany i l’aproximació a una justícia restaurativa va ser fonamental per a les víctimes. Així entès, el concepte de reparació va més enllà de la justícia formal. Les trobades restauratives van ser l’única cosa que en part va permetre posar-se en la pell de l’altre, tant per part de l’ofensor com de la víctima.\nEn el conflicte polític català hem apel·lat al diàleg com a única sortida, però la pregunta és on queden els actes de reparació, com se soluciona el mal de moltes persones que s’han vist injustament tractades, tant per la intervenció d’una justícia que no comprenen, com per unes penes considerades desproporcionades i per la falta de diàleg o la incomprensió de determinats comportaments de totes les parts.\nEn primer lloc, m’agradaria destacar el tema del penediment que tant ha pretès exigir la justícia. El penediment pertany tan sols a la persona que el sent i no hauria de generar efectes jurídics, així com tampoc es pot imposar, ja que és un criteri moral. Sens dubte pot ajudar a solucionar molts conflictes i és molt més ampli que el que el dret pot definir, ja que significa, entre altres coses, que hi ha una altra manera de resoldre’ls i permet iniciar el camí per entendre l’altre.\nIgual que el penediment, el perdó tampoc és exigible: es pot perdonar, encara que no t’ho demanin, com també es pot no perdonar, encara que existeixi la petició.\nAixí doncs, en els conflictes polítics hi ha moltes més implicacions, com categories de danys, i la definició no pot assimilar-se al concepte penal entre víctima i ofensor. Però per seure a dialogar s’ha d’entendre també que es va produir un dany i que, si no s’aborda paral·lelament aquest dolor en termes de reparació, el diàleg pot quedar viciat des dels inicis.\nPotser els indults han estat un primer pas en aquest camí, així com el reconeixement per part del president de la Generalitat de la taula de diàleg. Però la pregunta és què fem amb el dolor que va provocar el conflicte polític, en els presos, els exiliats, els represaliats o en la societat en general, clarament dividida pel procés independentista. El PP ja no governa, però quan sents el debat parlamentari no només penses que les ferides van ser molt més profundes, sinó que hi ha molts temes enquistats.\nPedro Sánchez ha esquivat fins ara intel·ligentment els obstacles i s’han fet les primeres passes, però s’haurien, al meu entendre, de propiciar també trobades restauratives entre els afectats.\nEsther Giménez-Salinas és catedràtica de justícia social i restaurativa Pere Tarrés-URL.\n","author":"Esther Giménez-Salinas","date":1633125600000,"title":"Opinió Diàleg i reparació"},{"href":"https://www.ara.cat/opinio/foguera-cancel-lacions-elena-losada_129_4149475.html","hash":"d2996c64","content":"\nElena Losada Soler\n15/10/2021\nLa foguera de les cancel·lacions\n3 min\nEl Museu Belga del Còmic, a Brussel·les, inclou una secció dedicada a Tintín.\nScott Chasserot\nDarrerament ens arriben sovint notícies de casos de l’anomenada cultura de la cancel·lació, reals o representats a la ficció. Amb el record encara fresc dels àlbums de Tintín, Astèrix i Lucky Luke cremats al Canadà, he vist la sèrie The Chair (La Directora), sobre els problemes de supervivència dels departaments de literatura a les universitats nord-americanes i les conseqüències que una brometa estúpida té per al fictici (tot i que basat en fets reals) professor Bill Dobson.\nLa cultura de la cancel·lació, una versió postmoderna de la damnatio memoriae, és la condemna social –un intent d’esborrar simbòlicament del mapa– de les persones o organismes que han comès actes o emès opinions que es consideren, avui, inacceptables. Es tracta d’un fenomen semblant al boicot, però amb un vernís de legitimació moral per part de qui “cancel·la”, habitualment grups que es consideren perjudicats o ofesos per aquestes manifestacions. La cultura de la cancel·lació té un ventall molt ampli d’objectius, i de vegades, sobretot quan apunta a veritables delictes comesos per persones individuals, els abusos, per exemple, tenen molts punts de raó.\nDubto que cremar còmics sigui la millor estratègia per honorar les víctimes del colonialisme\nEl problema sorgeix, al meu entendre, quan aquesta cancel·lació es vol portar a terme sobre obres d’art (i el còmic ho és) o sobre fets col·lectius d’un passat remot jutjat amb un absolut presentisme. En aquests casos, com el de la foguera purificadora del Canadà, el ridícul sol estar assegurat.\nPel que sembla, el 2019, i com a part d’una iniciativa anomenada Tornem a la mare Terra, la Junta Escolar Catòlica Providence, que reuneix un grup d’escoles primàries i secundàries del Canadà de llengua francesa, va cremar un bon nombre d’exemplars de Tintín a Amèrica (1932), La gran travessia (de la sèrie d’Astèrix, 1975) i diversos àlbums del personatge Lucky Luke (que es van començar a publicar el 1946). La Junta Escolar va considerar que la imatge que aquestes obres oferien dels natius americans era vexatòria, caricaturesca i menyspreadora i que no havien de formar part d’una biblioteca escolar. Cal recordar també, per arrodonir el cas, que Suzy Kies, membre del comitè i copresidenta de la Comissió Aborigen del Partit Liberal del Canadà i una de les impulsores d’aquesta cerimònia de “purificació” que es proposava “fertilitzar” la terra amb les cendres dels llibres damnats i depurar-la de la visió colonialista que difonien, poc després va dimitir perquè no va poder demostrar, almenys d’ençà de 1785, els avantpassats natius que havia afirmat tenir a l'ocupar el càrrec, fet que ens portaria a una altra polèmica, la de la usurpació d’identitats racialitzades, ja sigui per empatia altruista o per obtenir-ne un benefici.\nEl foc és un símbol polisèmic, que convoca la idea de purificació però també l’anorreament i el totalitarisme\nEn la sèrie La Directora, l’origen de la cancel·lació no és un còmic colonialista, sinó la inoportuna gracieta del professor Dobson, un home que havia estat durant anys un professor popular però que ara, en una situació anímica inestable, arriba un dia a classe amb ressaca i, després d’explicar els orígens del feixisme, conclou la seva exposició dient: “I aleshores va arribar...” mentre fa el gest de salutació nazi, òbviament de manera paròdica. Aquesta brometa de mal gust és captada pels mòbils dels seus alumnes, es difon per tot el campus i professor, departament i universitat es veuen immersos en una campanya per fer fora “el nazi”.\nQue el colonialisme va ser ben real, que les comunitats autòctones van patir abusos de tots tipus i que les dones i els infants en van ser víctimes d’una manera cruel a través de les adopcions forçades o dels internaments en centres de reeducació per tal de “blanquejar-los”, és absolutament cert. El que dubto és que cremar els còmics sigui la millor estratègia per honorar les víctimes. Hauria estat millor deixar els àlbums al seu lloc i que una bona mestra expliqués el que allò significava i com era l'època en què es van publicar. El mateix val per a Dobson, atacat amb veritable fanatisme i a qui ningú vol escoltar quan intenta explicar-se. Ja deia Judith Butler que explicar no és justificar. Optar per l'explicació i no per la cancel·lació hauria estat molt més eficaç, perquè el foc, tant si les fogueres són reals com simbòliques, és un símbol polisèmic, que convoca la idea de purificació però també l’anorreament i el totalitarisme. Les fogueres on cremen llibres no aporten llum sinó la més terrible foscor. En aquest cas devaluen, per l’absurd del mitjà utilitzat, el que hi hauria de raonable en la crítica i, cosa que és pitjor, fan de la lluita contra els estralls del colonialisme una caricatura, donen ales a declaracions plenes de negacionisme històric, i de menyspreu a l’altre com les que hem sentit aquests dies.\nElena Losada Soler és professora de la UB i investigadora d'ADHUC - Centre de Recerca Teoria, Gènere, Sexualitat\n","author":"Elena Losada Soler","date":1634248800000,"title":"Opinió La foguera de les cancel·lacions"},{"href":"https://www.ara.cat/opinio/suicidi-causes-socials_129_4150887.html","hash":"d46c5f63","content":"\nMarina Subirats\n16/10/2021\nSobre el suïcidi: les causes socials\n3 min\nEl suïcidi és un fenomen del qual s’ha parlat poc fins ara, malgrat que el seu cost en vides és superior al dels accidents de trànsit. Parlar-ne es fa difícil per dues raons: la més evident, perquè la tendència més general de les persones és la de voler viure més, i renunciar voluntàriament a la vida apareix gairebé com una acusació a l’entorn: m’heu fet la vida impossible. ¿Com afrontar aquesta mena de culpa col·lectiva tan difusa i incerta? Quines solucions aportar-hi? En general, es tendeix a atribuir-ho a alguna malaltia mental, depressió o d’altres, per poder pensar que es tracta d’un problema individual i que socialment no es pot fer gran cosa per evitar-ho.\nLa segona raó ha quedat demostrada en diversos estudis: el suïcidi és un d’aquells fenòmens que es contagien, i per això millor no parlar-ne gaire. En Joan Estruch i en Salvador Cardús ho van explicar fa anys a Plegar de viure : els suïcidis s’assemblen al que en diem una passa; en un cert moment s’inicien en algun punt i tendeixen a difondre’s, sovint imitant fins i tot les formes concretes de dur-los a terme. Com si fos una possibilitat que, quan apareix, té tendència a fer taca d’oli, amb freqüències variables i sortosament bastant baixes, però prou terribles perquè hi posem atenció.\nEl nombre de suïcidis està creixent entre nosaltres: comptant només aquells que s’han consumat, l’any 2005 a Catalunya van ser 425; l’any 2018, 522; el 2019, 535. Una progressió lenta, però aparentment imparable. El percentatge de suïcidis comesos a Catalunya respecte al conjunt d’Espanya ha anat augmentant: del 12% el 2005 a 14,16% el 2019. En els primers mesos del 2020 es va experimentar un lleuger augment, que va decaure en els mesos següents, durant l’etapa àlgida del confinament. No disposem encara de les dades totals del 2020 i el 2021, però tot fa pensar que, a mesura que anem tornant a la normalitat, els suïcidis reeixits i els intents frustrats estan augmentant d’una manera alarmant.\nCal, doncs, parlar-ne i fer una reflexió sobre les causes que els provoquen. És molt evident que algunes són de caràcter individual, però quan s’analitza el pes de les causes socials en les tendències suïcides es demostra que, efectivament, les situacions socials hi tenen molt a veure; és més, s’ha parlat de societats suicidògenes, amb més tendència a provocar-los que d’altres. Podem dir, de fet, que la taxa de suïcidis és un bon indicador de l’estat d’una societat, de les contradiccions que s’hi desenvolupen, del seu grau de cohesió.\nAra tendim a pensar que un accelerador dels suïcidis pot haver estat la manca de relació i de vida social del darrer any i mig. Pel que sabem, però, succeeix més aviat el contrari: com més intensos són els contactes humans, més augmenten els suïcidis. Ja Durkheim, un dels grans fundadors de la sociologia, va mostrar que augmenten justament a l’estiu, quan més sortim, veiem gent amiga, socialitzem, en una paraula. Una explicació que és coherent amb els fluxos de morts voluntàries que s’estan produint darrerament.\nAlhora, estan creixent els suïcidis entre la gent jove, sobretot els nois. L’edat mitjana del primer intent de suïcidi està disminuint, i ara és de 39 anys per a les dones i 42 per als homes. Els homes sempre han tingut més tendència al suïcidi consumat que les dones, amb una diferència molt elevada, generalment de l’ordre de 3 a 1 o de 4 a 1. Als homes se’ls exigeix més en termes de triomf econòmic i social, és a dir, experimenten més pressió en l’àmbit públic: cap a la meitat del camí de la vida, moment de balanços, la temptació de plegar de viure sembla augmentar.\nHi ha, doncs, causes socials evidents que contribueixen als suïcidis. Cada societat té la taxa de suïcidis que es mereix. Entre nosaltres, tot fa pensar que el que més sovint pot provocar-lo és justament la intensitat de la convivència i no la solitud. Recordeu la frase de Sartre: “L’infern són els altres!” I és que la nostra societat combina unes característiques que projecten molta exigència sobre els individus: l’èxit o el fracàs ja no depenen de la voluntat de Déu, sinó de cadascú; els models de vida prescrits es van diluint, i augmenta la llibertat individual i, per tant, també la responsabilitat individual. Si això es combina amb una alta competitivitat i amb la disminució de les oportunitats reals de progrés professional, tenim la barreja perfecta per establir el miratge d’un possible triomf esclatant i alhora de la sensació de fracàs per a una majoria. Es a dir, culpabilitat, baixa autoestima, vergonya pel que creiem que perceben els altres, emocions negatives, que poden alterar la salut mental. Una combinació perillosa, que està provocant un estrès insuportable per a moltes persones, que opten per no haver de conviure amb el que els sembla una imatge degradada d’elles mateixes.\n","author":"Marina Subirats","date":1634335200000,"title":"Opinió Sobre el suïcidi: les causes socials"},{"href":"https://www.ara.cat/opinio/gran-reemplacament-josep-ramoneda_129_4183757.html","hash":"d5ec5daf","content":"\nJosep Ramoneda\n16/11/2021\nEl gran reemplaçament\n3 min\nL'ultradretà francès Éric Zemmour durant una visita a l'exposició 'Made in France' a París.\nIan Langsdon / EFE\nLeer en castellano\nEscolta l'article de Josep Ramoneda: 'El gran reemplaçament'\n1. Assimilació. “L’assimilació és una manera d'integrar que reclama el control cerebral dels reflexos més arcaics”. Així explica Éric Zemmour, en el seu darrer llibre, França no ha dit la seva última paraula, la seva via per resoldre la tràgica situació del seu país: “L’existència del poble francès està en perill”. “No podem suportar dues civilitzacions en territori francès”. I es presenta ell mateix com èxit de la teràpia per expurgar els orígens: “Jo soc un jueu d’Algèria crescut en un barri perifèric de París a qui l’herència familiar i les lectures han transformat en francès de la terra i dels morts”. És de fet una reformulació del gran reemplaçament que predicava el seu col·lega Rénaud Camus. L’assimilació (fins a forçar els que venen d’altres llocs a renegar del seu passat, és a dir, a deshumanitzar-se) i, com a lògica conseqüència, un estat fort sotmès al poder executiu. “Tenim contrapoders que han esdevingut poders, és a dir, la justícia, els mèdia, les minories. Hem de retirar el poder a aquests contrapoders”.\nAssimilacionisme i autoritarisme: ja fa alguns anys que Éric Zemmour es passeja amb aquestes dues banderes pels mitjans de comunicació i les xarxes\nAssimilacionisme i autoritarisme: ja fa alguns anys que Éric Zemmour es passeja amb aquestes dues banderes pels mitjans de comunicació (aquests que vol neutralitzar) i les xarxes. A mig any de les eleccions presidencials franceses, en el paper de candidat que encara no ha confirmat si ho serà, és l’estrella de la campanya electoral. I fins i tot personalitats de l’esquerra con Jack Lang o Jean-Luc Mélenchon l’han reconegut debatent amb ell. El monstre va ocupant espai. Si porto aquest tema aquí és perquè alimenta i dona reconeixement a unes mutacions que ja fa temps que s’estenen de manera alarmant per l’escena europea. I que obliguen a plantejar-se moltes qüestions. Començant per la més elemental: ¿és fent el sord que es defensa la democràcia avui?, ¿no ens hauríem de preguntar per què passen, per què tenen èxit aquests missatges? La resposta automàtica és la combinació de la por (suma d’incertesa i malestar) i la desconfiança de la gent amb els que manen. Però no n’hi ha prou.\nUn xòuman més xenòfob que Le Pen vol ser president de França\nMalauradament Marshal McLuhan ja fa anys que no hi és (des del 1980) per poder-nos explicar si la comunicació digital és un mitjà calent o fred, i de quina manera pot excitar les passions que curtcircuiten la democràcia. En tot cas, Zemmour s’ha acomodat molt bé al sistema mediàtic actual, on més que mai la repetició, que es fa exponencial, fa veritat.\n2. Autoritarisme. No hi ha dubte que és un moment d’una certa crisi del sentit, allò que afegim a les coses per crear-nos un marc de referència per a la vida, i que la capacitat de fer soroll marca punts, en un moment en què el pensament crític massa sovint sembla que estigui de vacances. Però fa feredat veure com la dreta francesa sembla que busqui la manera d'acomodar-se a aquest espectacle mentre l’esquerra segueix entretinguda en la psicopatologia de les petites diferències.\nQuin és el problema? ¿Es pot plantejar amb les relacions de poder actuals un projecte polític creïble per a la gent: que transmeti la possibilitat de contribuir a millorar les coses? ¿O no hi ha altra sortida que embolicar-se amb la bandera patriòtica procurant així fer oblidar la dura realitat econòmica i social? És el que fa Zemmour, que, com tota l’extrema dreta actual, no qüestiona en absolut l’ortodòxia neoliberal. De manera que el trist debat a França és ara mateix si Zemmour afavoreix Marine Le Pen o la perjudica. En la mesura que l’esquerra està fragmentada i sembla irreconciliable és improbable que Anne Hidalgo pugui arribar a la segona volta i, en canvi, Zemmour aporta una part de clientela diferent de Le Pen que podria donar inesperades opcions al que arribi primer dels dos. \nEn tot cas: no prenguem l’avís en va. Les pulsions autoritàries creixen a França, però també aquí (i fa por veure com els autors d’un manifest presumptament constitucionalista conviden Vox a apuntar-s’hi o com el bipartidisme pacta el control dels tribunals) l’assimilacionisme és una temptació inherent a tot nacionalisme, encara que afortunadament no sembla que n’hi hagi cap amb prou poder simbòlic per creure’s que pot absorbir mentalment els altres. Però sovint l’autoritarisme és fruit de la impotència. I actualment la política fa mostra de tanta feblesa que, com hem vist enfront del Procés, la temptació autoritària no és impensable.\nJosep Ramoneda és filòsof\n","author":"Josep Ramoneda","date":1637017200000,"title":"Opinió El gran reemplaçament"},{"href":"https://llegim.ara.cat/opinio/nivell-aguila-paraulogic_129_4230874.html","hash":"d7b9e336","content":"\nActualitat\nReportatges\nEntrevistes\nCrítiques\nOpinió\nCòmics\nMarina Espasa\n05/01/2022\nNivell àguila\n2 min\nUna imatge del 'tauler' virtual del Paraulògic.\nAra\nEts mussol? Només cigne? Avui, primer dia que soc àguila! Són els nous missatges de WhatsApp o tuits que milers de persones s’intercanvien durant aquest Nadal confinat. Quasi 200.000 jugadors diaris per a un joc, el Paraulògic, que va començar fa un parell de mesos, poca broma. Un èxit per a una idea que és mirall d’un passatemps que fa anys que ofereix el New York Times, l’Spelling Bee, però que, com passa sempre amb les idees, algú havia de copiar. Per jugar-hi, només cal entrar a la pàgina web paraulogic.rodamots.cat, on trobem el rusc format per set lletres (la del mig en vermell i les altres en blau, per canviar respecte a l’original nord-americà, que combina negre i groc), i començar a fer-ne combinacions per descobrir la màxima quantitat de paraules possible. Cada vegada que les fem servir totes, fem un “tuti”, un terme que abans definia un joc de cartes però que aviat haurà d’ampliar definicions i incloure aquesta, justament. “Tuti!”, exclama la gent pel carrer, mentre corre apressada per comprar els últims regals de Reis amb el mòbil a la mà. Jo també hi estic enganxada, només faltaria.\nNomés demano que l’editorial que en publicarà el llibre (que serà un dels més venuts el proper Sant Jordi, apuntin aquesta profecia) pagui dignament el seu impulsor, en Jordi Palou, que és un dels secrets més ben guardats de l’activisme lingüístic català, aquest esport d’aventura tan estimat pels catalans, com abans ho eren l’excursionisme o el ràfting. Palou treballa en silenci i gairebé amagat en una comarca al sud de Barcelona des d’on fa anys que fabrica el Rodamots (si t’hi subscrius, reps una paraula al dia per correu electrònic o al compte de Twitter, també com el model anglès A word a day, però com era allò de les idees? Ho he dit més amunt, les bones es copien) i altres iniciatives sobre llengua i literatura.\nQuè hi podem fer? El Paraulògic ha vingut a salvar l’esperit de filòleg excursionista que ens ve de naixement als catalans i a sobre ens ho permet fer ajaguts al sofà i amb un telèfon entre les mans, sense cansar-nos i complint les mesures de prevenció d’una pandèmia: siguem àguiles!\n","title":"Nivell àguila","author":"","date":1641405518796},{"href":"https://www.ara.cat/opinio/boicots-censura-esquerra-autoritaria-salvador-cardus_129_4182706.html","hash":"d8e6f8bf","content":"\nSalvador Cardús\n15/11/2021\nBoicots i censura de l’esquerra autoritària\n3 min\nManifestació contra la 'llei mordassa'.\nDANI POZO / AFP\nLeer en castellano\nLa censura s’ha tornat a instal·lar desvergonyidament a les nostres institucions: als governs, als mitjans de comunicació i cultura, a l’educació i, molt en concret, a la universitat. Hem passat de la correcció política que havia de protegir els més febles a la “cultura de la cancel·lació”, un manlleu de l’anglès per anomenar, eufemísticament, el boicot, l’eliminació i la censura. Aquí, per bé que creixen els casos denunciats, anem a remolc del món anglosaxó i podria ser que encara no s’hi reaccioni com als Estats Units, un país amb una més arrelada tradició de llibertat de pensament i d’educació humanística.\nAls Estats Units, un dels darrers escàndols l’ha protagonitzat el Massachusetts Institute of Technology, que a l’octubre va acabar retirant la invitació que havia fet a la geofísica i professora de la Universitat de Chicago Dorian Abbot per pronunciar la John Carlson Lecture sobre canvi climàtic i vida potencial en altres planetes. El MIT va cedir a les fortes pressions en contra seva per un article publicat al Newsweek on qüestionava la implantació als campus universitaris dels criteris DEI (diversitat, equitat i inclusió), que, segons Abbot, violen el dret a la igualtat d'accés a la universitat de les persones, ja que són tractades com a estadístiques amb finalitats polítiques. Dorian Abbot hi proposava un marc alternatiu que anomena MFE (mèrit, imparcialitat [fairness] i igualtat [equality]) per tractar els qui volen entrar a la universitat com a individus –i no com a membres d’un grup identitari–, i que siguin avaluats en processos rigorosos pels seus mèrits i qualificacions. Aquest és el seu pecat!\nHem passat de la correcció política que havia de protegir els més febles a la “cultura de la cancel·lació”\nEl cas se suma –entre molts altres– al de Peter Boghossian, expert en pensament crític i professor de filosofia de l’educació i de ciència i pseudociència. Al setembre Boghossian va deixar la Universitat Estatal de Portland tip de ser assetjat per haver convidat a les seves classes persones les idees de les quals ell mateix no compartia –com ara terraplanistes, escèptics del canvi climàtic i membres del moviment Occupy Wall Street– per ajudar els seus estudiants a desenvolupar un pensament crític. Davant les denúncies va adoptar una actitud desafiant per mostrar com la ideologia s’imposava al rigor científic, i va aconseguir publicar en revistes acadèmiques articles plens de ximpleries però complaents amb les polítiques de la identitat. Entre altres, un de titulat “El concepte de penis com a construcció social”, publicat a Cogent Social Sciences, on argumentava que els penis eren productes de la ment humana i responsables del canvi climàtic. L’acadèmia no es va prendre bé haver fet el ridícul i l’ha assetjat fins a fer-lo plegar. \nAquí els estudis universitaris –i bona part dels mitjans de comunicació i, no cal dir-ho, un munt de diversos nous ministeris, conselleries i regidories– també han pres partit per les dites polítiques de la identitat, amb agendes marcades per la ideologia i cegues a l’objectivitat i la veritat. Ara bé, que un govern ens vulgui fer feliços a la seva manera o que un telenotícies ens vulgui adoctrinar amb activistes fent de periodistes, agradi poc o molt, és conseqüència d’uns resultats electorals i d’unes empreses lliures per defensar el projecte de societat que vulguin. \nPerò a la universitat, i en general en l’educació i la cultura, ocupades majoritàriament per perspectives d’esquerra autoritària soi-disant progressista, la censura ideològica, la cultura del boicot i la cancel·lació representen un greu atemptat contra la llibertat d’expressió i fan més difícil que hi pugui haver una ciutadania crítica capaç de construir el seu propi pensament. I si de moment els casos semblen excepcionals –tot i que en tenim de ben frescos–, no és perquè no n’hi hagi més, sinó perquè a la covardia autoritària dels censors s’hi suma el temor a la repressió dels afectats. És el triomf de la inquisició moral d’una certa pseudoesquerra en contra de la racionalitat, les conseqüències de la qual haurem d’analitzar amb atenció.\nSalvador Cardús és sociòleg\n","author":"Salvador Cardús","date":1636930800000,"title":"Opinió Boicots i censura de l’esquerra autoritària"},{"href":"https://www.ara.cat/opinio/literatura-catala-venim-volem-laura-gost_129_4124895.html","hash":"dae79014","content":"\nLaura Gost\n22/09/2021\nLiteratura en català: què som, d’on venim i què volem\n3 min\nAmbient de la Setmana del Llibre en Català al Moll de la Fusta.\nPERE VIRGILI\nLa Setmana del Llibre en Català és celebració i refugi; espai de trobada i front de resistència. La Setmana té la virtut de reunir alguns dels principals actius del món literari –lectors, editors, llibreters, traductors i autors— partint d’un enfocament que frega la paradoxa o la contradicció: al cap i a la fi, en aquest esdeveniment s’hi barregen, per una banda, les ganes de viure l’escriptura i la lectura de llibres en català com un afer ben natural i desenfadat; i, per l’altra, l’esperit necessàriament reivindicatiu envers una opció lingüística i literària que encara arrossega prejudicis, condescendències i complexos que amaren d’excepcionalitat allò que només aspira a normalitzar-se. \nA la literatura feta en català, de fet, li passa el mateix que a la literatura feta per dones: la normalitat real només s’assolirà el dia que de llibres en català n’hi hagi de boníssims, notables, mediocres i infumables. També el dia que la literatura en català no s’entengui només com el patrimoni dels autors amb noms i llinatges de cada fornada; el dia, en fi, que la decisió d’escriure en català transcendeixi el símbol, la identitat, l’emoció i la tossuderia fins a erigir-se en una tria evident i inevitable; és a dir, fins que l’única resposta acceptable a la pregunta \"I per què escrius en català, si en castellà arribaries a més gent?\" sigui \"Escric en català perquè vull, però sobretot perquè no tindria sentit fer-ho d’una altra manera\". \nLa normalitat real només s’assolirà el dia que de llibres en català n’hi hagi de boníssims, notables, mediocres i infumables\nPassa el mateix amb els lectors de llibres en català, és clar, permanentment temptats a donar explicacions a tota mena de menyspreus i apriorismes externs envers una elecció literària ben legítima. \"A mi és que en català no em va tan bé llegir, hi ha paraules que no entenc\"; \"¿No et sembla que el castellà és una llengua més rica en matisos?\"; \"Mira que jo parlo sempre en català, però el català, llegit, el trobo forçat\": els tòpics, com la matèria, no es destrueixen, només es transformen. I molesten.\nLes friccions, les rivalitats o els recels que eventualment poden generar-se en el gremi literari català també semblen perdre força durant la Setmana, perquè a un acte així de bonic li passa el que li passa al pijama, que entendreix qualsevol. A més, la bonhomia generalitzada s’ha vist segurament intensificada en aquesta edició, i és que el record de les restriccions pandèmiques deu ajudar a posar en valor el mèrit, l’esforç, la il·lusió i la perseverança de totes les persones que han treballat pel bon desenvolupament del programa d’enguany.\nEls autors i les autores que escriuen en català poden tenir discrepàncies o representar postures antagòniques; poden entendre l’acte creatiu de maneres rotundament incompatibles i caure en la temptació de jutjar l’adversari basant-se en unes etiquetes que, com sol passar amb totes les etiquetes, han posat els altres; poden fins i tot evidenciar la vanitat de l’altre o posar el focus en l’afany comercial de les seves propostes, com si un escriptor vanitós no fos una redundància, com si l’autor que edita un llibre tot afirmant que no escriu per ser llegit no generés la més gran de les desconfiances. Les manies i les distorsions generades a les xarxes; el rebuig anticipatori a tot allò que s’escapi d’un tipus molt concret, selecte i sovint elitista de literatura; el temor a formar part d’un club de lletraferits que t’ha acceptat com a soci; totes aquestes percepcions i sensacions extraliteràries queden en un segon pla quan la Setmana del Llibre en Català reivindica la germanor professional, la determinació d’escriure en la llengua pròpia perquè sí; la celebració i l’enaltiment d’un mercat prou petit perquè no es pugui abaixar la guàrdia; prou gran perquè s’hi reprodueixin les complicitats i les complexitats inherents a la resta de literatures; prou sòlid i prou feble perquè en tinguem cura i l’estimem amb orgull.\nSobretot, la Setmana del Llibre en Català té importància molt més enllà de l’endogàmia literària, i per això la programació de cada any procura atreure diferents segments d’edat, incidint en els infants que demà seran lectors adults i sense oblidar un col·lectiu jove amb tendència a substituir el català pel castellà en les interaccions quotidianes, en els moments d’oci i, molt especialment, en el consum de productes audiovisuals i literaris. \nEns posem com ens posem, la literatura en català no es normalitzarà mentre els qui la fan i la consumeixen hagin de donar explicacions ni mentre els llibres traduïts o escrits en català hagin de demanar perdó o permís per existir. I per això és tan important la Setmana del Llibre en Català: perquè ens recorda què som, d’on venim i què volem.\nLaura Gost és escriptora\n","author":"Laura Gost","date":1632261600000,"title":"Opinió Literatura en català: què som, d’on venim i què volem"},{"href":"https://www.ara.cat/opinio/bossacoma-pau-vacuna-altruisme_129_4125112.html","hash":"dd134cf1","content":"\nPau Bossacoma\n22/09/2021\nLa vacuna i l’altruisme\n4 min\nVacunació contra la grip.\nPERE TORDERA\nAquest diari ha obert un debat profund entorn del deure de vacunar-se. Abans d’endinsar-nos-hi, convé diferenciar l’aspecte moral (o ètic) d’un deure de la seva institucionalització com a deure jurídic. És a dir, un deure moral no sempre s’ha d’institucionalitzar com a deure legal. Per exemple, el deure moral de no mentir als teus amics i familiars no és, ni hauria de ser, jurídicament obligatori. Però aquest exemple se situa en una esfera molt personal, voreja l’àmbit de la intimitat. La cosa podria canviar quan ens trobem en qüestions de moralitat política.\nTot i que un deure politicomoral no necessàriament ha de comportar un deure legal equivalent, intueixo que hauria de comportar alguna mena de conseqüència jurídica. Concretament, el deure moral de vacunar-se podria ajudar a justificar l’obligació jurídica de: (1) facilitar informació sobre l’estat de vacunació; (2) disposar de proves per poder fer activitats quotidianes com anar a la feina, a l’escola, al gimnàs o al cinema; i, fins i tot, (3) impedir l’exercici d’alguns oficis relacionats amb la cura de les persones, com seria el cas del personal de centres sanitaris, residencials i penitenciaris. Els usuaris d’aquests serveis, i sobretot els reclusos, no tenen escapatòria raonable de ser tractats per aquest personal.\n Peter Singer defensa l’obligació jurídica de vacunar-se a partir de l’analogia amb l’obligació legal de portar el cinturó de seguretat. Segons aquest eminent filòsof, s’obliga jurídicament a dur el cinturó perquè, tenint en compte els interessos dels usuaris del vehicle, és irracional no utilitzar-lo. Així, el poder públic, com a pare sensat, pot obligar els ciutadans a fer allò que més els convé pels seus propis interessos. Més enllà d’aquest paternalisme, l’obligatorietat del cinturó també evita costos en el rescat i atenció d’aquestes persones, com també el patiment d’amics i familiars.\n L’obligació de portar el cinturó de seguretat no s’imposa a tothom, sinó als usuaris de certs vehicles. A més, com que tals usuaris s’han de posar el cinturó cada vegada que circulin amb el vehicle, l’amenaça de sanció serveix per a prevenir la distracció, desídia o irresponsabilitat momentània. En canvi, la decisió de no posar-se la vacuna semblaria més meditada, més reflexionada. D’aquesta reflexió, i del dret al propi cos, en poden sorgir objeccions més profundes contra la vacuna que contra el cinturó.\n Segons el principi del dany formulat per J.S. Mill, evitar que es faci mal als altres és l’únic motiu que permetria al poder públic imposar la vacuna contra la voluntat de l’individu. Aquest principi moral de no perjudicar tercers és el que esgrimeix el professor J.L. Martí per defensar l’obligació ètica de vacunar-se. Tanmateix, les persones que no es vacunen poden al·legar que no volen fer mal a ningú, que qui realment en fa és el virus. La rèplica podria dir que amb la seva conducta negligent fan més probable el contagi, i la contrarèplica que vacunar-se no és l’única manera de ser prudent. En suma, si fer més probable el contagi es considera una forma il·lícita de fer mal a tercers, es tractaria d’una forma indirecta (que consistiria més aviat en la generació il·lícita d’un risc) i relativa (que variaria segons el grau de diligència de la persona no vacunada).\nProposo l’altruisme com a via, alternativa o complementària, per justificar el deure moral de vacunar-se\nCom que el fet de no vacunar-se per si sol és qüestionable que pugui ser considerat un dany il·lícit, proposo l’altruisme com a via, alternativa o complementària, per justificar el deure moral de vacunar-se. L’altruisme inclou un deure moral que ens obliga a ajudar els altres quan els puguem prevenir o guarir d’un dany substancial a canvi d’un cost relativament baix en comparació amb la gravetat del dany. En el cas que ens ocupa es complirien els requisits bàsics d’aquest deure mínim de solidaritat: (1) els danys provocats pel covid han estat gravíssims i poden seguir sent considerables, (2) gràcies a vacunar-se els danys es poden reduir significativament, i (3) els costos o perills de fer-ho són relativament baixos comparats amb els mals que ha provocat, i pot seguir provocant, el virus.\nExpressat en termes graduals, com més baixos siguin els costos per prevenir els danys d’altri i més grans siguin els danys previnguts, més fort és el deure moral de vacunar-se i les raons públiques per incentivar el compliment d’aquest deure. Arribats a un percentatge elevat de vacunació, hom podria rebutjar vacunar-se atès que els danys que pot causar el virus ja són molt menors. Aquesta postura s’aprofitaria, egoistament, dels costos i perills assumits per les persones que s’han vacunat. Dit això, com més alt fos el percentatge de població vacunada, menys necessari resultaria adoptar mesures jurídiques contundents per imposar la vacunació. En aquest escenari, el deure de les institucions públiques de protegir la salut s’hauria d’implementar de manera menys coercitiva.\n L’altruisme, en la seva vessant de deure moral d’assistència, pot jugar un paper encara més important: obligar els països desenvolupats a ajudar els països subdesenvolupats a vacunar les seves poblacions. Els requisits essencials d’aquest deure es tornarien a complir: (1) els danys poden seguir sent molt greus si no s’aturen els contagis massius, (2) la vacunació minimitzaria els danys considerablement, i (3) els costos d’aquesta ajuda poden ser relativament baixos, sobretot si tenim present que una nova variant del virus podria engegar a rodar bona part dels esforços fets fins ara.\nPau Bossacoma és investigador vinculat a l’àrea de filosofia del dret de la Universitat Pompeu Fabra\n","author":"Pau Bossacoma","date":1632261600000,"title":"Opinió La vacuna i l’altruisme"},{"href":"https://www.ara.cat/opinio/tik-tok-naim-darrechi-oda-no-res-laura-gost_129_4055449.html","hash":"de314960","content":"\nLaura Gost\n15/07/2021\nTikTok i Naim Darrechi: oda al no-res\n3 min\nUna dona fent servir un telèfon mòbil.\nGETTY\nLeer en castellano\nEl Govern de les Illes Balears es querellarà contra Naim Darrechi, el tiktoker mallorquí que fa uns dies va encendre la polèmica després que, en el marc d’una conversa amb un altre influencer, expliqués entre rialles que, atesa la disminució de plaer que experimenta quan manté relacions sexuals amb preservatiu, d’un temps ençà ha decidit no posar-se’n. Però i elles? Que potser no diuen res? Les preguntes de l’interlocutor d'en Naim són l’avantsala de la lamentable resposta del tiktoker, que no dubta a confirmar que, per evitar eventuals negatives per part de les al·lotes, els diu que és estèril, que no pot tenir fills perquè s’ha operat, i així s’acaba el problema. I com que sovint és més fàcil enganyar que autoenganyar-se, en Naim encara comenta que és conscient que l’embaràs pot produir-se des del moment que ell en realitat no ho és, d’estèril: en aquest cas, però, en Naim està tranquil, i per això enllesteix el tema deixant caure que, si accidentalment acaba tenint una criatura, beneïda sigui. Beneïda sigui, diu. \nUn fenomen com el de Naim Darrechi no pot passar-se per alt a la lleugera per moltes raons. Personalment, he de reconèixer que mai no he sentit el més mínim interès pel món del TikTok, i fins fa ben poc no tenia ni la més remota idea de qui era Naim Darrechi. És per això, suposo, que m’ha cridat tant l’atenció descobrir que el jove té gairebé vint-i-set milions de seguidors a la plataforma –vint-i-set milions!–: per fer-nos una idea de l’abast de la seva repercussió, és com si totes les persones que viuen a Austràlia seguissin en Naim i, tot i així, encara hauríem d’afegir-hi un altre milió d’individus per apropar-nos als vint-i-set. \nUna declaració com la de Naim Darrechi no hauria de despatxar-se amb tebiesa ni fent-ne bromes, sinó amb una contundència que segurament és incompatible amb el format TikTok\nTanmateix, les paraules d’en Naim no s’han traduït en una baixada flagrant de seguidors, i paral·lelament a les peticions d’organismes com l’Institut Balear de la Dona, que demana que es tanquin les xarxes del tiktoker, els influencers defensors d’en Naim proven de llevar ferro a la qüestió així com poden, criticant els seus detractors i atribuint-los un component a vegades exagerat, a vegades oportunista. L’interlocutor d’en Naim també va provar justificar-se dient que, un cop acabada la conversa que mantingueren, i sempre amb molts de zooms, canvis de colors, somriures burletes i ganyotes excessives, va recomanar als espectadors que fessin com si no haguessin sentit aquella part. I el problema potser és aquest: una declaració com la d’en Naim no hauria de despatxar-se amb tebiesa ni fent-ne bromes, sinó amb una contundència que segurament és bastant incompatible amb el format TikTok. Si Hannah Arendt parlava de la banalització del mal, avui en dia, i gràcies en bona part a TikTok i a altres xarxes similars, gairebé podríem parlar d’una banalització de la banalitat: la banalització col·lectiva de tot allò que fan i diuen els influencers quan se senten protegits per una plataforma que és justament una oda a la banalitat, a la superficialitat, al no-res entretingut.\nEn el cas d’en Naim s’hi poden trobar molts elements preocupants: l’angoixa que deu haver envaït les al·lotes que han estat amb ell de manera íntima i que potser se senten estafades, ingènues, fins i tot injustament culpables; la inconsciència amb què el mateix Naim considera que dir allò en veu alta és ben normal i legítim; la disculpa tan fada i impostada amb què intenta arreglar les coses quan s’adona que el tema s’està posant seriós; les sortides a la defensiva dels qui s’han sentit esquitxats per una reacció col·lectiva, social i política que troben desproporcionada. El que més ens hauria d’angoixar, però, és el fet que un narcisista d’aquesta talla ètica i moral i amb uns paràmetres tan baixos d’intel·ligència emocional pugui exercir influència sobre altres joves a un nivell professional i a una escala tan enorme, generant una forma de fascinació que és capaç d’hipnotitzar milions de persones davant d’una pantalla.\nEl perill que això du implícit és ben evident: quan li dones a algú un micròfon i un públic, la persona en qüestió pot arribar a perdre el filtre de la prudència i a pensar que tot el que digui serà interessant, rellevant i valuós, fins i tot quan allò que diu és un grandíssim despropòsit —fa no gaire que ja va amollar una bona perla en expressar el seu posicionament envers l’avortament— o una declaració que, ras i curt, justifica una conducta intolerable i manipuladora que és també, i es miri com es miri, una forma de violència cap a les dones amb qui s’ha allitat. \nLaura Gost és escriptora\n","author":"Laura Gost","date":1626300000000,"title":"Opinió TikTok i Naim Darrechi: oda al no-res"},{"href":"https://www.ara.cat/opinio/detectar-atacs-ransomware-uab-josep-domingo_129_4147389.html","hash":"df2f37d0","content":"\nJosep Domingo Ferrer\n13/10/2021\nQuè són els atacs de 'ransomware'?\n3 min\nUn mirall reflecteix una pantalla d'ordinador que mosta un codi binari.\nRITCHIE B. TONGO / EFE\nLeer en castellano\nAquests dies ha estat tristament notícia l’atac informàtic patit per la Universitat Autònoma de Barcelona, que ha inutilitzat tota la seva infraestructura informàtica. En el moment d’escriure aquestes línies, els serveis d’informàtica de la universitat treballen intensament per anar netejant de programari maliciós zones de la xarxa informàtica amb vista a poder-les posar de nou en funcionament. Encara no ha transcendit la naturalesa exacta de l’atac ni els danys que ha fet, tot i que sembla que hi ha tingut algun paper el programari maliciós de rescat, en anglès ransomware. Caldrà esperar que la situació es resolgui per saber com ha anat, però no és sobrer que els ciutadans coneguin més aquesta mena d’atacs.\nUn atac informàtic deixa la UAB una setmana sense internet\nEl programari maliciós de rescat és un programari d’extorsió que pot blocar un ordinador i demanar un rescat per desblocar-lo. Els rescats se solen demanar en criptomoneda, normalment bitcoins, per tal que sigui més difícil de rastrejar on va el pagament. Un ordinador es pot infectar de diverses maneres, per exemple quan el seu usuari visita un lloc web maliciós, descarrega un fitxer maliciós annexat a un correu electrònic o bé instal·la sense voler un complement maliciós (add-on) en fer una descàrrega d’altres fitxers o programes. El programari maliciós està dissenyat per esquivar la detecció tant de temps com sigui possible i quedar latent. Es recomana fer servir programari de defensa (antivirus i altres) per intentar detectar i eliminar ransomware. De tota manera, alguns símptomes que ens han de fer sospitar una infecció són canvis en les extensions de fitxers o una activitat injustificadament alta de la unitat de control (CPU) del nostre ordinador.\nEls grans atacs basats en ransomware no solen ser purament automàtics, sinó que combinen la propagació automàtica de programari maliciós amb actuacions manuals dels pirates, encaminades a arribar a equips amb accessos més privilegiats a partir dels equips inicialment atacats pel programari. Els pirates poden robar les dades i les contrasenyes que trobin als ordinadors que envaeixen. En aquest sentit, convé no guardar grans quantitats de dades al nostre ordinador, ni apuntar usuaris i contrasenyes en cap fitxer i ni tan sols guardar-les al navegador.\nEls atacs de programari maliciós de rescat són una plaga a tot el món. S'estima que enguany se’n produeix un cada 11 segons\nEn aquest moment els atacs de programari maliciós de rescat són una plaga a tot el món. S'estima que enguany (2021) se’n produeix un cada 11 segons i que el perjudici econòmic global a final d’any pujarà a 20.000 milions de dòlars. Per comparació, el 2019 només hi havia un atac cada 14 segons. El sector públic és un dels objectius preferents de les màfies del ransomware, en particular els ajuntaments (recordem el cas de l’Ajuntament de Cambrils el Nadal passat). Les raons cal cercar-les en la gran quantitat de dades que acumulen els organismes públics (i que els pirates cobegen), així com en el fet que solen tenir menys pressupost de ciberseguretat i més obertura que organitzacions privades de mida comparable. \nVal a dir, però, que és probable que el sector privat pateixi més atacs de ransomware dels que s’arriben a saber. En una empresa, la pressió per pagar rescats per recuperar dades crítiques i evitar danys reputacionals pot ser molt alta. D’altra banda, als EUA el govern ha alertat que les infraestructures crítiques del país estan també patint cada cop més atacs d’aquesta mena.\nQuè podem fer per prevenir un atac de programari maliciós? En primer lloc, seguir les instruccions dels serveis informàtics de la nostra organització. En ordinadors domèstics, hem de mantenir actualitzat el sistema operatiu i totes les aplicacions, instal·lar-hi un bon programari antivirus i fer periòdicament còpies de seguretat dels nostres arxius. A part, hem d’evitar activitats de risc, com visitar pàgines web sospitoses, descarregar contingut dubtós o obrir fitxers annexos rebuts de remitents desconeguts.\nÉs probable que el sector privat pateixi més atacs de 'ransomware' dels que s’arriben a saber\nQuè fer un cop hem estat atacats i tenim l’ordinador blocat? Primer de tot, si és un ordinador de la nostra empresa o de la nostra universitat, cal informar-ne els responsables informàtics. Si la decisió del que cal fer és nostra, caldria provar-ho tot abans de pagar el rescat, per no engreixar les màfies. Es pot intentar netejar el nostre ordinador amb l’ajut de programari de defensa i d’especialistes. Si no ens en sortim, caldrà reinicialitzar l’ordinador amb les opcions de fàbrica i mirar de restaurar posteriorment una còpia de seguretat anterior que sapiguem que és neta. \nMalauradament, els atacs per programari maliciós de rescat ens continuaran afectant fins que les organitzacions deixin d’infectar-se i de pagar els rescats. Mentrestant, convé que les agències de ciberseguretat rebin tota la informació possible sobre els atacs que es produeixen. Per vèncer un enemic, és fonamental conèixer-lo bé.\nJosep Domingo Ferrer és catedràtic d’enginyeria informàtica de la URV i director del Cybercat\n","author":"Josep Domingo Ferrer","date":1634076000000,"title":"Què són els atacs de 'ransomware'?"},{"href":"https://www.ara.cat/opinio/pressupostos-ratios-educatives-anna-jolonch_129_4197771.html","hash":"e15d685c","content":"\nAnna Jolonch\n29/11/2021\nPressupostos i ràtios educatives\n4 min\nUna professora impartint classe en una aula de secundària.\nDavid Borrat\nLeer en castellano\nÉs una bona notícia, que hem de celebrar, l’augment del pressupost en educació a Catalunya. Portem massa anys sota mínims en la inversió pública en el món educatiu. El cos docent està cansat, cansat de posar-hi més esforços. La pandèmia també ha passat factura. És tan cert que hi ha hagut compromís com que hi ha hagut desànim. Escric aquestes ratlles després de llegir el testimoni d’una professora de secundària: “De vegades ens aclapara el desànim quan entrem per la porta de l’institut. No és políticament correcte dir-ho, ni agrada sentir-ho, però és una realitat existent que cal abordar si volem avançar cap a un sistema educatiu millor”. (Teresa Terrades, a El Diari de l’Educació).\nÉs tal vegada aquest desànim o sentiment d’aclaparament per la falta de temps i de recursos, el que ha provocat el fort aplaudiment a l’anunci de la reducció de ràtios. El curs vinent es vol passar de 25 a 20 alumnes per classe a P3 i s'anirà desenvolupant el procés en els propers anys a totes les classes de totes les escoles per arribar a un màxim de 20 alumnes per aula. És cert que quan se’ls pregunta directament sobre pressupostos la resposta de la gran majoria dels docents (85%) és que cal invertir en la reducció del nombre d’alumnes per aula contractant més professorat (TALIS 2018).\nTenir un sistema infradotat en altres àmbits de l’educació que no són el nombre de professors acaba afectant la qualitat de l’ensenyament\nEn política educativa, tanmateix, no n’hi ha prou amb la percepció i el valuós sentit comú del mestre. L’economia de l’educació diu que amb invertir no n’hi ha prou, sinó que cal invertir bé i avaluar sempre el cost-benefici. La reducció de ràtios ¿ens ajudarà a sortir de l’emergència educativa? Un reportatge publicat en aquest diari presenta les dades d’un estudi intern del Consorci d’Educació de Barcelona que evidencien les altes taxes de repetició i el seu desastrós impacte en l’abandonament escolar dels joves més vulnerables. ¿Com sabrem si reduir les ràtios servirà perquè els alumnes deixin d’abandonar els estudis? Quin serà l’impacte a l’hora de reduir la repetició a l’ESO? Com millorarà l’educació?\nEl primer que cal aclarir és de què estem parlant. Cal no confondre la ràtio alumne-aula amb la ràtio alumne-professor, ja que mesuren característiques molt diferents del sistema educatiu. Catalunya és un dels països europeus amb unes ràtios d’alumnes per unitat més elevades a la secundària i lleugerament per sobre de la mitjana a primària. La davallada demogràfica és la raó de la tendència decreixent fins a arribar a 22,4 alumnes en el segon cicle d’infantil. A la secundària, en canvi, la ràtio no ha parat de créixer i es troba en un 28,5. Si mirem, però, el nombre d'alumnes per professor a Catalunya (12) ens trobem per sota de la mitjana de la Unió Europea. Això vol dir que, tot i que l’esforç financer que fem en educació és molt inferior a la mitjana europea, quant al professorat estem en un nivell relativament mitjà. Un nombre d’estudiants menor per professor és considerat un indicador que el sistema educatiu inverteix més recursos humans i hauria de ser indicador de qualitat educativa. Tanmateix, tenir un sistema infradotat en altres àmbits de l’educació que no són el nombre de professors acaba afectant la qualitat de l’ensenyament.\nPer què hem de reduir les ràtios a tot arreu per igual?\nNo tenim dades pròpies del nostre sistema que identifiquin una correlació entre la disminució de ràtio i el rendiment dels alumnes. L'evidència de la investigació internacional suggereix que la reducció de ràtios pot tenir impactes positius quan s’aplica en centres amb alumnat desafavorit socioeconòmicament. Per què, doncs, hem de fer-ho a tot arreu per igual? Els alumnes més vulnerables són els que més pateixen el desànim o la manca de professorat qualificat. I si allò que es persegueix és la transformació educativa, per què donem per suposat que cada docent estarà sempre amb el mateix nombre d'alumnes i que aquests alumnes seran sempre els mateixos? En altres països com el Canadà o Finlàndia els docents poden tenir, en un moment del dia, un grup de 20 i, en d'altres, 120. També ho fan aquí els centres innovadors. Si continuem mesurant la ràtio com si fos constant al llarg del dia continuem pensant en la lògica caduca d’un docent i un grup classe.\nNo tenim dades pròpies, repeteixo. I som a l’era de l'elaboració de polítiques educatives basades en l'evidència. Els responsables polítics s'enfronten a la pressió d’utilitzar l'evidència de la investigació per informar de les seves decisions. Els líders educatius en altres països han d’aplicar polítiques i estratègies que s'han demostrat eficients per millorar els resultats dels alumnes. A Catalunya encara tenim un bon camí per córrer, perquè si fóssim en una cultura com l'anglosaxona les decisions pressupostàries haurien de presentar-se en termes de mesura i avaluació d’impacte. Quan els recursos són limitats cal prioritzar, i en un context de pandèmia encara més. Abaixar les ràtios arreu és molt costós i pot hipotecar el pressupost per a futures polítiques educatives.\nAnna Jolonch és doctora en ciències de l'educació\n","author":"Anna Jolonch","date":1638140400000,"title":"Pressupostos i ràtios educatives"},{"href":"https://www.ara.cat/opinio/retorn-hogwarts-dialeg-propia-infantesa-monica-planas_129_4230307.html","hash":"e1db87e4","content":"\nMònica Planas Callol\n03/01/2022\nRetorn a Hogwarts: el diàleg amb la pròpia infantesa\n2 min\nLes plataformes de streaming s’han convertit en el contenidor perfecte per al retrobament d’actors que han compartit sèrie. Si abans calia un programa de televisió que organitzés la trobada, ara és un gènere que funciona de manera independent. Explota una benzina mediàtica magnífica com és la nostàlgia, treu rèdit de continguts ja amortitzats i serveix de reclam promocional de la plataforma. La pandèmia va fomentar les trobades i ara qualsevol aniversari és un pretext per congregar el repertori. HBO Max acaba d’estrenar Regreso a Hogwarts, el retrobament dels protagonistes de la saga de pel·lícules de Harry Potter, un fenomen que va més enllà d’un èxit del passat. Són moltes les generacions que han crescut sota la influència de la màgia de Hogwarts i la saga fins i tot ha generat obsessió. Bona part dels fans ni tan sols havien nascut quan es va estrenar la darrera pel·lícula de Harry Potter. TikTok és la xarxa social que ha servit per mantenir encès el fervor per en Harry, la Hermione i en Ron. Hi ha una quantitat ingent de vídeos que aprofundeixen en les vuit pel·lícules amb un nivell de detall insòlit. Cada pla, cada diàleg, cada seqüència és desconstruïda, analitzada, repetida a càmera lenta i interpretada des de diferents punts de vista. I es busquen simbolismes amagats a cada escena. És per això que la retrobada dels actors de Harry Potter té molt d’entranyable i emotiva però poc de sorprenent o innovadora. Per als incondicionals, Regreso a Hogwarts no descobreix cap secret. Satisfà en la mesura que ho fan tants altres retrobaments d’actors per una raó ben senzilla: trenquen l’encanteri. Desapareix la ficció per desembocar en la realitat. Els personatges desapareixen i l’espectador entra en contacte amb aquelles persones que els van donar vida. Suposa tenir accés a l’última capa que quedava pendent d’analitzar i descobrir. Regreso a Hogwarts arrenca en el Londres actual, càlid, acollidor i gairebé idíl·lic. Veiem com els actors van arribant al punt de trobada aliens a la presència de la càmera però amb la discreta èpica de qui està a punt de viure un moment important. No és només la trobada entre Daniel Radcliffe, Emma Watson i Rupert Grint. És ser testimonis dels vincles. Les converses entre ells, amb grans actors com Helena Bonham Carter o Gary Oldman enmig d’alguns dels decorats, i la recuperació d’anècdotes amb els directors de les diferents pel·lícules. Les intervencions de la creadora, J.K. Rowling, han quedat al marge de la resta d’integrants amb unes declaracions gravades el 2019 per a una altra producció. La seva opinió sobre la transsexualitat ha provocat que les estrelles de la saga hagin declinat la possibilitat de coincidir-hi. \nPer als fans més veterans de Harry Potter, Regreso a Hogwarts té la màgia d’establir un diàleg amb la pròpia infantesa tal com ho fan els protagonistes. És reviure la il·lusió per una fantasia, potser sense la candidesa d’una època passada, però sí des de la raó que, amb els pas dels anys, et permet explicar-te algunes coses de tu mateix.\nMònica Planas Callol és periodista i crítica de televisió\n","author":"Mònica Planas Callol","date":1641164400000,"title":"Retorn a Hogwarts: el diàleg amb la pròpia infantesa"},{"href":"https://www.ara.cat/opinio/fracas-toc-queda_129_4099502.html","hash":"e2a1c10d","content":"\nMontserrat Tura\n29/08/2021\nEl fracàs del toc de queda\n4 min\nEl fracàs del toc de queda\nFrancesc Melcion\nRecordo haver de respondre sobre la guarda d’un gos caniche en un cas de divorci. Talment com si els jutges no tinguessin altre entreteniment que organitzar les passejades del gos i les seves necessitats fisiològiques. Aleshores, quan la relació entre el poder polític i el poder judicial -ambdós necessaris per estructurar adequadament una societat on es respectin drets i obligacions- no era tan problemàtica, ja costava de fer entendre que tots ens hauríem estalviat energia i saliva si les condicions del divorci dels seus propietaris s’haguessin produït per acord. El llarg procés judicial no hauria calgut si els fins aleshores cònjuges no haguessin demanat al jutge que es pronunciés sobre qui havia de tenir el gos a partir del dia que van deixar de parlar-se.\nAra el llenguatge està molt enverinat i mai es parla de qui ha presentat la querella, el contenciós, la petició de mesures cautelars, el recurs... sinó de la decisió del tribunal, amb expressions com “tomba”, “impedeix”, “nega”, “s’enfronta”. I, partidària com soc de la mediació, sento un especial goig perquè hàgim estat capdavanters en aquesta matèria en la jurisdicció civil.\nPerò des de fa uns anys la política és incapaç de tenir projectes de modernització de l’administració de justícia, tasca difícil si partim de l’afirmació que la magistratura és majoritàriament conservadora. La política és incapaç d’arribar als acords necessaris per renovar els òrgans de govern i els jurisdiccionals que li pertoquen. La justícia perd més i més credibilitat i la política no assumeix cap responsabilitat en aquest deteriorament ni es planteja si l’actualització i la qualitat legislatives són les adequades per a una societat de complexitat, desigualtat i malestar creixents.\nEn aquest context, arriba una pandèmia. I limitar drets fonamentals com la lliure circulació per la via pública o el nombre de persones que poden reunir-se en un espai esdevé una decisió difícil per a la política i una funció afegida per als tribunals. Quan el coronavirus SARS-CoV-2 va iniciar la seva expansió, quan en el vam començar a passar els uns als altres, no imaginàvem quant duraria tot plegat ni havíem pensat que l’actuació governamental quedaria sotmesa a una fiscalització judicial prèvia.\nLa durada de la pandèmia està produint l’esgotament dels que hi treballem directament, l’empobriment dels que han vist afectats greument els seus ingressos i la reacció irada d’una part de la societat, que creu que aturar l’expansió del virus no mereix cap sacrifici i ha decidit que la seva necessitat de socialitzar és inajornable.\nProbablement el missatge que la vacunació ho arreglaria quasi tot ha estat un missatge inadequat dels governs, i, a Catalunya, la relaxació de la setmana anterior a Sant Joan i la necessitat (per salut mental i per una economia molt vinculada a un model turístic) de gaudir de l’estiu ha provocat una cinquena onada d’una gravetat que feia basarda, sobretot la corba d’enlairament.\nEls metges vam esglaiar-nos amb les celebracions del final de l’estat d’alarma durant el mes de maig i amb la banalització de l’ús de les mascaretes al mes de juny. I fugim de les concentracions de persones, perquè la interrelació promíscua i la facilitat infectiva més elevada de la variant delta han vençut el factor ambiental de més radiació solar, temperatures altes i baixa humitat ambiental, que l’estiu anterior havia ajudat.\nEl govern de la Generalitat i els de diversos ajuntaments han considerat que la resolució del TSJC del 23 d’agost els impedia aplicar algunes de les mesures de control de l’epidèmia. Les xifres d’incidència de la cinquena onada han disminuït la segona quinzena d’agost. El tribunal considera poc motivat el canvi de xifra d’incidència acumulada per cent mil habitants, i mostra el seu desacord amb el canvi de grandària dels municipis on caldria aplicar la nova pròrroga de restricció de moviments durant les hores nocturnes. Però a mi em semblen especialment rellevants les expressions que s’han fet servir en referència al fenomen del botelló nocturn.\nDurant el dia hi ha trobades en jardins i converses animades a l’entorn de piscines. A les hores dels àpats, en concentracions apinyades de boques obertes i laringes exposades, es parla molt animadament dels resultats dels nostres equips esportius favorits i de la sortida de Messi del Barça. A les platges es comparteixen sense miraments síndries i begudes refrescants. En el gaudi festiu ningú recorda que el nombre màxim és de deu persones, ningú recorda de quants centímetres era la distància social per poder anar sense mascareta; la idea de respectar bombolles de convivència fa temps que va esclatar; una part molt important de la ciutadania (només cal fer un cop d’ull a les xarxes socials) ha viscut com si la pandèmia no existís. Però el botelló ha esdevingut el fenomen de controvèrsia entre els governs i el tribunal.\nFa anys que m’esvera el lleure vinculat al consum compulsiu d’alcohol (i altres estimulants). L’he criticat, i m’han criticat per haver dit ja fa molts anys que el turisme de borratxera no aporta res a la nostra economia i desprestigia les nostres ciutats. Ara que el turisme és més intern, són els nostres joves els que s’arrosseguen de matinada, els que es diverteixen interrompent les hores de descans, els que vomiten i orinen, els que embruten i dificulten les tasques dels serveis de neteja. L’instrument del toc de queda és una manera de fer-los anar a dormir aviat, però és el fracàs d’una societat lliure i cívica, és el fracàs de l’autoestima i de l’estima per l’espai públic.\nAquest és un dels temes subjacents a la darrera polèmica entre el poder polític i el judicial. Calen mesures excepcionals per l’alteració de la pau nocturna com el toc de queda, però sobretot cal, i ja fa temps, un abordatge de mirada més oberta sobre com reconduir aquestes actituds ara doblement destructives.\n","author":"Montserrat Tura","date":1630188000000,"title":"Opinió El fracàs del toc de queda"},{"href":"https://www.ara.cat/opinio/vellesa-dels-baby-boomers-ester-oliveras_129_4043739.html","hash":"e2b155b9","content":"\nEster Oliveras\n05/07/2021\nLa vellesa dels 'baby boomers'\n3 min\nEl ministre de Seguretat Social, José Luis Escrivá, durant una intervenció al Senat en una imatge d’arxiu.\nJuan Carlos Hidalgo / EFE\nLeer en castellano\nHan aixecat polseguera les declaracions del ministre Escrivá en què afirmava que els baby boomers haurem de treballar més anys o cobrar menys. No perquè no tingui raó, sinó perquè és un tema sensible que requereix grans pactes, emmarcats en el Pacte de Toledo. De fet, al novembre la comissió parlamentària d’aquest pacte ja va avançar recomanacions en aquesta direcció, com l’increment de l’edat de jubilació fins als 67 anys de manera progressiva. Davant d’aquestes afirmacions, es fan estranyes les converses amb companys i companyes de generació que es troben davant d’una decisió vital als tendres 55: acollir-se o no a les jubilacions anticipades que ofereixen el BBVA o Nissan. Mentrestant, els que no treballem en grans empreses i encara tenim al davant més de deu anys de treball, se’ns comença a generar una sensació de “tonto l’últim” o que haurem de jugar al joc de les cadires, en què cada cop que la música s’atura algú es queda sense seure.\n¿Algú no sabia que existíem? ¿No s’ha pogut preveure millor que això passaria?\nTampoc puc evitar comparar una crisi imprevisible, com la del covid, en què es van haver de prendre decisions ràpides importants i amb poca informació, amb la problemàtica que suposarà la jubilació dels baby boomers. ¿Algú no sabia que existíem? El registre civil de naixements i morts fa dècades que funciona i es poden fer previsions sense gaires complexitats estadístiques. ¿No s’ha pogut preveure millor que això passaria? Però com que nosaltres ja estem formant part activa de la societat i, per tant, estem prenent decisions polítiques, suposo que en som els mateixos culpables i que, com a generació, no hem sabut vetllar per la nostra vellesa.\nDe les pensions se’n parlarà molt els propers mesos. És una paraula que apareix una vuitantena de vegades en el Pla de Recuperació, Transformació i Resiliència. Un document que acaba de ser validat per la comissió Von der Leyen i que dona el tret de sortida als esperats fons europeus, però també a la seva fiscalització, que, precisament, va lligada a la modernització del sistema fiscal. Un seguit de mesures sense pressupost assignat, però vitals perquè aquests recursos tinguin un efecte transformador. Entre aquestes mesures hi consta la sostenibilitat del sistema de pensions. Una sostenibilitat que s’ha d’entendre des de l’àmbit social, però també des de l’econòmic; de fet, els dos àmbits estan íntimament relacionats.\nLes trajectòries professionals cada vegada són més fragmentades i això s’intensificarà en les generacions posteriors als 'baby boomers'\nD’entrada es requereixen mesures a curt i mitjà termini per fer front a una caixa de pensions buida i a la creixent demanda de recursos. El més obvi i directe, com va declarar el ministre, sembla ajustar a banda i banda de l’equació (treballar més o cobrar menys), però evidentment cal mirar altres variables com el gènere o els canvis en les trajectòries laborals de les generacions X, Y, Z i de les que vindran, per poder mantenir l’equilibri financer però també el social.\nAnalitzant les pensions amb les ulleres liles posades, veiem com el fet que la taxa d’atur de les dones sigui constantment superior a la dels homes i que elles tinguin trajectòries professionals de menys recorregut, o amb interrupcions, té un efecte important en l’import final de la pensió. Són efectes a molt llarg termini, difícils de tenir presents quan es prenen decisions laborals per compatibilitzar tasques de cura. Per posar-hi dades: l’abril del 2021 els homes cobraven de mitjana 1.253 euros i les dones 829. La diferència és destacable. Això repercuteix favorablement en les pensions de viudetat de les dones, en comparació amb les dels homes, però continua situant la dona en una posició passiva i dependent de la situació laboral de la parella. Per tant, qualsevol reforma que es plantegi ha de preveure que no deteriori encara més la situació de les dones, i treballar per assolir l’equitat.\nEn referència a l’evolució del mercat laboral, les trajectòries professionals cada vegada són més fragmentades. Això ja ha afectat els baby boomers que han encadenant contractes temporals, però s’intensificarà en les generacions posteriors, que hauran de navegar en un món més canviant i complex que requerirà més flexibilitat. Per tant, també caldrà ajustar sistemes complementaris de pensions en l’àmbit empresarial o sectorial que aconsegueixin incrementar l’estalvi.\nTot i que la tercera edat sigui la d’or, a nivell econòmic s’ha batejat com a platejada, fent referència als cabells blancs –tant si es veuen com si no–. Aquesta economia anirà agafant volada, no només en referència a les pensions, sinó també a noves oportunitats de mercat. Generació Z: preneu-ne nota.\nEster Oliveras és economista - UPF Barcelona School of Management\n'Tot això qui ho paga?', l'article de Ferran Sáez Mateu\n","author":"Ester Oliveras","date":1625436000000,"title":"Opinió La vellesa dels 'baby boomers'"},{"href":"https://www.ara.cat/opinio/conflictes-generacions-albert-carreras_129_4088778.html","hash":"e2bc2ddd","content":"\nAlbert Carreras\n18/08/2021\nConflictes entre generacions\n3 min\nDues persones grans.\nCèlia Atset\nLeer en castellano\nEn ple mes d’agost, quan les notícies són efímeres o molt importants però massa llunyanes, és un bon moment per pensar en problemes importants, propers i dels quals no es parla perquè els de difícil solució sempre es deixen per més endavant. Els conflictes entre generacions són d’aquesta mena. N’hem parlat molt en relació als impactes del covid-19. Es mencionen quan es parla de la sostenibilitat de les pensions. Tornen a sortir en tractar de la precarietat laboral. També de les dificultats en l’accés a l’habitatge. A vegades surt alguna dada escruixidora com la proporció de joves “sènior” que viuen a casa dels seus pares per la impossibilitat d’emancipar-se. Són tots problemes que aixequen passions i pronunciaments tan contundents com incoherents.\nCap partit s’atreveix a posar en qüestió el dualisme laboral, que és una de les nostres grans vergonyes col·lectives\nLa situació que patim a escala catalana, extrapolable a escala espanyola, és que disposem de les generacions més ben educades –les que han gaudit de la universalització educativa a tots els nivells– però aquestes generacions no troben les oportunitats laborals, professionals i empresarials que van tenir els seus pares i mares. En general, no assoliran els nivells de benestar material que ells tenien. Poden gaudir d’entorns més tolerants i amb més llibertat personal, però no més pròspers. Les generacions que van assolir la majoria d’edat abans de les primeres eleccions formalment democràtiques –les de 1977– han gaudit de millores radicals en els seus drets polítics, socials i econòmics. En general han pogut superar prou bé les crisis econòmiques i aprofitar prou bé les etapes de prosperitat. Poden gaudir de bones pensions de jubilació i de bons serveis socials. Certament, la valoració és estadística i inclou una gran dosi de variabilitat.  \nLa meitat dels mil·lennials creuen que no tindran una pensió\nLa forta caiguda de la natalitat que es va produir després de 1975 provocarà que la població de, aproximadament, menys de quaranta-sis anys no pugui obtenir durant molts anys a venir (dècades!) una majoria electoral que li permeti guanyar cap contesa contra la població que va néixer abans de 1975. No és que les confrontacions electorals es produeixin així, amb aquesta divisòria, però cada cop es produiran més d’aquesta manera. Els partits guanyadors representaran, especialment a escala espanyola, que és on es decideix la política de pensions, els interessos dels pensionistes, que sempre són votants mobilitzats (molt més que els joves) i molt conscients dels seus interessos econòmics (a diferència dels joves). Els perdedors representaran els interessos dels que no podran gaudir de drets de pensió comparables als dels actuals pensionistes. El desequilibri demogràfic és i seguirà sent tan fort que cap partit que aspiri a guanyar eleccions desafiarà aquesta evidència numèrica. \nNi les pensions seran sostenibles ni els sous del sector privat seran remuneradors si no canviem col·lectivament les regles del joc\nEl mateix que passa amb les pensions passa amb el model dualista de contractes laborals, on coexisteixen contractes laborals bons, propis de la gent més gran i d’una minoria dels joves, i contractes precaris, propis de la gent més jove. Cap partit s’atreveix a posar en qüestió el dualisme laboral, que és una de les nostres grans vergonyes col·lectives, però que no discuteix ningú amb aspiracions polítiques, sigui quina sigui la seva ideologia o la seva identificació nacional. De fet, tant al Congrés de Diputats com al Parlament de Catalunya hi ha temes tan transversals, que tothom –sí, tothom– els vota favorablement, com la pujada de les pensions (a Madrid) o la dels sous dels empleats públics (a Madrid i a Barcelona). Reflecteixen acuradament les majories demogràfiques i la convicció que no es poden desafiar sense quedar políticament empestat.\nEl missatge d'Escrivá als 'baby boomers': o treballen més o se'ls ajustaran les pensions\nPerò ni les pensions seran sostenibles ni els sous del sector privat seran remuneradors si no canviem col·lectivament les regles del joc. Caldria incentivar substantivament el retard en l’edat de jubilació i els contractes de caràcter indefinit. Caldria desincentivar les jubilacions anticipades i els contractes precaris. El més important per millorar la productivitat i les remuneracions és la incentivació dels contractes indefinits. Són necessaris per tornar a fer que els empresaris apostin pels seus empleats i que els empleats apostin per les seves empreses. Aquesta doble aposta es tradueix en formació dintre de les empreses i en la convicció que treballadors i empresaris, dintre de cada empresa, estaran interessats a col·laborar a llarg termini. És una condició que no és fàcil d’assolir, però és la que fonamenta totes les societats amb economies d’alta productivitat i d’alta remuneració. L’alternativa és anar transformant tota la societat en un oceà de baixa productivitat, de feines precàries i de beneficis només especulatius. Ja sabem què dona de si, i no ens agrada.\nAlbert Carreras és director d'ESCI - Universitat Pompeu Fabra\n","author":"Albert Carreras","date":1629237600000,"title":"Opinió Conflictes entre generacions"},{"href":"https://www.ara.cat/editorial/atur-formacio-professional_129_4231132.html","hash":"e6eb35c7","content":"\nEditorial\n04/01/2022\nBona dada d'atur, mala dada de formació\n2 min\nUna cambrera servint en una terrassa.\nCèlia Atset\nLeer en castellano\nRead in English\nLa dada d'atur amb què aquest desembre hem tancat l'any és esperançadora: tenim un 25,8% menys d'aturats (128.453 persones menys a les llistes) que fa dotze mesos. A més, creixen els afiliats a la Seguretat Social, de manera que els treballadors donats d'alta a Catalunya ja superen els 3,5 milions. Tot i que estigui costant molt vèncer el virus del covid, sembla que sí que comencem a vèncer la crisi econòmica provocada per la pandèmia, malgrat que el ritme de la recuperació tant a Catalunya com a Espanya sigui més lent del que inicialment es va dir i estiguem a la cua d'Europa. En tot cas, el fet que l'ocupació remunti és objectivament una bona notícia, i que ho faci especialment entre els joves, encara més. En concret, al desembre el nombre d'aturats menors de 25 anys s'ha situat en 17.740, la xifra més baixa de la sèrie històrica iniciada el 1996. Dit això, no podem obviar que la pujada de contractacions es produeix sobretot en el sector serveis (malgrat que el turisme continuï patint), i que ho fa amb molts contractes temporals i parcials (molts per a joves), mentre que la indústria va més lenta (sobretot l'automobilística).\nAixí doncs, es pot dir que estem començant a sortir del forat conjuntural provocat pel virus, però que hi ha un problema de fons que persisteix i que té molt a veure amb la formació dels treballadors, tal com fa constar un estudi de Pimec fet públic també aquest dimarts. Al contrari que la mitjana de la zona euro, i en especial que el cas alemany, entre els nostres ocupats n'hi ha més amb formació alta que baixa, però molt pocs de formació mitjana: és a dir, tenim molts treballadors sense estudis per a un sector serveis poc exigent i, en canvi, ens en falten amb titulacions de formació professional per a la indústria. En canvi, a Alemanya les titulacions mitjanes són majoria, força per sobre de les universitàries, mentre que hi ha pocs treballadors sense estudis o amb titulacions bàsiques.\nAmb poca formació professional, la baixada de l'atur juvenil encara va massa lligada al sector serveis ”\nLes urgències, doncs, són dues. D'una banda, òbviament, la sortida de la crisi, que en part anirà a remolc de la fi de la pandèmia, però no només. I, de l'altra, fer front seriosament, amb fets i determinació, a l'etern dèficit en el terreny de la formació professional, de la qual fa massa temps que es parla sense acabar d'enfocar les solucions. És veritat que amb la crisi de la pandèmia hi ha hagut un augment de la demanda ciutadana d'aquest tipus d'estudis, fet que va provocar problemes en l'oferta que no s'haurien d'haver produït. Tant sí com no, doncs, cal donar prioritat a la FP, en especial a la dual. Hi ha d'haver una aposta decidida i àmpliament consensuada per garantir-ne la continuïtat. Només així aconseguirem trencar el cercle viciós d'uns nivells d'atur que ens fan tristament líders a Europa per culpa d'una economia massa basada en els serveis i d'una indústria sempre coixa a causa de l'escassedat de mà d'obra qualificada i, per tant, amb dificultats per fer salts endavant en el terreny tecnològic.\n","author":"Editorial","date":1641250800000,"title":"Bona dada d'atur, mala dada de formació"},{"href":"https://www.ara.cat/opinio/cup-repeteix-jugada-javier-perez-royo_129_4190347.html","hash":"e8556134","content":"\nJavier Pérez Royo\n22/11/2021\nLa CUP repeteix jugada\n3 min\nDunes de sorra, un terreny d'inestabilitat.\nGETTY\nLeer en castellano\nDes de les eleccions autonòmiques del 2015, la majoria parlamentària dels partits independentistes no permet la formació d'un govern a la Generalitat. Formalment sí que ho permet, però materialment no, perquè no es pot constituir sense comptar amb els escons de la CUP, i amb els seus escons es pot articular, com a molt, una majoria d'investidura, però no una majoria de govern.\nDic \"com a molt\" una majoria d'investidura, perquè el gener del 2016 va estar a punt de produir-se la dissolució automàtica del Parlament quan la CUP va rebutjar votar la candidatura d'Artur Mas a la presidència de la Generalitat. El mateix dia que vencia el termini per a la dissolució es va produir la substitució d'Artur Mas per Carles Puigdemont, a qui la CUP sí que va decidir donar els seus vots.\nA l'hora de la veritat es comprova que el 52% nacionalista, del qual s'ha presumit tant, és una mena de miratge\nL'operació va tenir un alt cost per al nacionalisme, políticament, no només perquè va posar de manifest la fragilitat de la suma dels escons dels diferents partits polítics independentistes, sinó, a més, perquè va facilitar la condemna d'Artur Mas pel part del Tribunal Superior de Justícia de Catalunya (TSJC) per la convocatòria del referèndum, disfressat de “consulta participativa”, el 9 de novembre de 2014. Mai podrem saber què hauria passat si Artur Mas hagués estat investit president, però el que sí que sabem és que la no investidura pel rebuig de la CUP va obrir la porta de bat a bat a la condemna per part del TSJC. Al meu entendre, va ser la CUP i no el TSJC qui va condemnar Artur Mas. En aquell moment no crec que el TSJC se sentís amb prou legitimitat per jutjar i condemnar el president de la Generalitat. Un cop devaluat a la condició de parlamentari, la condemna estava cantada.\nPerò la CUP no va ser només un obstacle per a la investidura, sinó que ho va continuar sent per a l'aprovació dels pressupostos. El 7 de juny de 2016 la CUP va decidir mantenir el seu veto als pressupostos proposats pel Govern presidit per Carles Puigdemont, fet que va generar un extraordinari desgavell al Parlament, del qual únicament es va poder sortir amb el compromís del president de presentar una qüestió de confiança al mes de setembre, que seria aprovada amb els vots de la CUP. El marge de maniobra del president s'estrenyia considerablement.\nAllò que la CUP va fer amb un president de l'espai convergent ho acaba de tornar a fer amb el primer president d'ERC. La CUP ha decidit vetar el projecte de pressupostos presentat per Pere Aragonès, de manera que resulta impossible la seva aprovació per la majoria nacionalista. A l'hora de la veritat es comprova que el 52% nacionalista, del qual s'ha presumit tant, és una mena de miratge que s'esvaeix al contacte amb la realitat. Si no es disposa d'aquest 52% per aprovar uns pressupostos, ¿com se'n disposarà per a una declaració d'independència?\nEl nacionalisme català fa deu anys que fingeix que té un programa per a la independència de Catalunya, però reiteradament es posa de manifest que no és així\nEl nacionalisme català fa deu anys que fingeix que té un programa per a la independència de Catalunya i que hi ha una majoria suficient per posar-lo en pràctica, però reiteradament es posa de manifest que no és així. L'heterogeneïtat dels partits nacionalistes catalans no els permet arribar a cap acord per posar en pràctica un programa de govern. Ni a la Generalitat, ni a les diputacions ni als ajuntaments amb més habitants.\nA la Generalitat ja hem vist que amb prou feines s'arriba a una majoria d'investidura i no s'aconsegueix ni tan sols una majoria pressupostària, és a dir, una majoria de govern. I a les diputacions provincials i ajuntaments les combinacions per a la formació dels governs són molt variades.\nEn algun moment s'havia de mirar la realitat de cara i actuar en conseqüència. Mentre el nacionalisme ha necessitat la CUP per tenir majoria parlamentària, ha estat condemnat a l'esterilitat. Si es miren els resultats electorals del 2012, el 2015, el 2017 i el 2021, es veurà que la presència de la CUP ha anat a més en la configuració de la majoria parlamentària. No hi ha res que permeti pensar que aquesta tendència es corregirà de manera significativa en els propers comicis.\nI la vida segueix, i en els propers anys es produiran mutacions de primer ordre a la Unió Europea i als estats membres. Si el nacionalisme català vol participar en les polítiques mitjançant les quals es reaccionarà davant d'aquestes mutacions i s'impulsaran les estratègies per fer-hi front, s'haurà d'aclarir i decidir quin és el seu lloc en la direcció política de Catalunya i en la direcció política de l'Estat. Amb la seva estratègia d'aquests darrers deu anys s'està condemnant a l'esterilitat.\nJavier Pérez Royo és catedràtic de dret constitucional a la Universitat de Sevilla\n","author":"Javier Pérez Royo","date":1637535600000,"title":"Opinió La CUP repeteix jugada"},{"href":"https://www.ara.cat/opinio/acosta-hivern-energetic-europa-xavier-vives_129_4148429.html","hash":"e9313260","content":"\nXavier Vives\n15/10/2021\n¿S'acosta un hivern energètic a Europa?\n4 min\nUna canonada de gas en una imatge d'arxiu.\nGetty\nEl Pacte Verd Europeu apunta a reduir les emissions de gasos d'efecte hivernacle a Europa fins al zero net el 2050, sobretot a través de la descarbonització del sector energètic. Però si bé Europa vol ser un líder global en la lluita contra el canvi climàtic, la pregunta és si pot o no aconseguir el seu objectiu i a quin cost. La tasca és formidable, i els obstacles, aclaparadors.\nLa crisi del covid-19 ha demostrat la magnitud dels canvis que calen per reduir massivament l'emissió de carboni. Els consumidors i els polítics volen evitar aquest xoc introduint gradualment subministraments estables d'energia barata i verda. Les bones polítiques i el progrés tecnològic posaran a l'abast aquest objectiu, però, per ara, hi ha contrapartides.\nCom que el carboni ha de gravar-se prou per compensar l'externalitat climàtica negativa que genera, el preu de les emissions de diòxid de carboni ha de pujar, cosa que farà que l'electricitat resulti més cara. Això, juntament amb un increment dels preus del gas natural, és la raó per la qual els europeus han experimentat un augment recent dels preus majoristes de l'electricitat. Les conseqüències polítiques d'aquesta situació ja les va presagiar a França la revolta dels armilles grogues de 2018-19, que va ser una resposta a un augment tot just moderat dels impostos als combustibles.\nEl conflicte entre les prioritats climàtiques i l'energia barata i segura creix\nEuropa ha d'importar gran part del gas natural que necessita. Però per garantir-se un subministrament segur, es posa a mercè de països com Rússia i Algèria, que tendeixen a utilitzar els seus recursos de gas amb fins geopolítics (contra Ucraïna i el Marroc, respectivament). Rússia subministra un terç del gas que necessita Europa i està pressionant per activar el Nord Stream 2, un gasoducte per oferir un subministrament directe a Alemanya eludint Ucraïna. Per acabar-ho d'adobar, hi ha certs països, com Alemanya o Espanya, no la Unió Europea, que negocien directament amb els proveïdors. Rússia ha sabut explotar aquesta dinàmica i recentment ha demostrat que pot influir en el preu del gas suspenent-ne el subministrament.\nEl conflicte entre les prioritats climàtiques i l'energia barata i segura creix. Un país amb reserves de carbó sempre pot aprofitar aquests recursos per assegurar-se el subministrament d'energia. Un exemple és Alemanya, on la generació d'electricitat alimentada a carbó representa al voltant del 30% del subministrament elèctric, a causa de la decisió de govern d'eliminar gradualment l'energia nuclear després del desastre de Fukushima del 2011 al Japó.\nL'augment dels preus del gas i de l'electricitat d'aquest any deixa clar que la transició energètica no serà un procés senzill. Els desafiaments són enormes, i un dels més importants és superar el problema de la intermitència. Per mitigar la volatilitat de preus, les energies renovables requereixen una tecnologia de suport que s'utilitza quan la intensitat del vent o del sol és baixa. El gas natural normalment compleix aquesta funció –d'aquí l'alça dels preus de l'electricitat–, i això seguirà sent així almenys fins que hi hagi instal·lacions d'emmagatzematge d'electricitat més eficients.\nLes torres de refrigeració de la central de carbó de Jaenschswalde, a Peitz, Alemanya, el gener del 2020.\nGetty\nAl mercat d'electricitat majorista de la UE, el preu està determinat per l'última tecnologia en l'ordre de mèrit del subministrament (és a dir, la seqüència de les centrals elèctriques preferides). En general, aquest suport és una planta de turbina de cicle combinat (gas) o una instal·lació hidroelèctrica. El mercat és un pool on els volums de subministrament dels generadors s'agreguen i s'alineen amb la demanda per obtenir el preu al qual tots els proveïdors són remunerats.\nEn termes ideals, el senyal de preu d'un mercat competitiu donaria l'indici correcte per a la inversió als productors i el consum als usuaris. Però, en realitat, no hi ha accés lliure per a algunes tecnologies (com la nuclear i la hidroelèctrica), els usuaris no necessàriament responen als preus i l'estructura de les obres no és competitiva sinó oligopòlica.\nPerò aquests factors per si sols no són motiu per perjudicar el pool, de manera que la pregunta és com oferir els incentius correctes per a la inversió, particularment en renovables. Aquí, els contractes de llarg termini per subministrar electricitat i les subhastes de contractació poden exercir un paper crucial a l'hora de millorar el funcionament del pool i mitigar el poder de mercat. A causa de les reduccions substancials dels costos en els últims deu anys, ara les energies renovables són competitives, i avançaran sempre que els combustibles fòssils no estiguin subsidiats i el carboni es cotitzi com correspon.\nLa proposta perquè la UE coordini les compres de gas i creï una reserva estratègica és una idea excel·lent\nLa inversió depèn de l'estabilitat reguladora i, per tant, es pot veure perjudicada per una reacció precipitada als augments de preus actuals. Tot i això, hi ha idees que val la pena considerar. La República Txeca, Grècia, França, Espanya i Romania han proposat que la UE coordini les compres de gas i creï una reserva estratègica. És una idea excel·lent, ja que augmentaria la posició de negociació de la UE i, al mateix temps, milloraria la seguretat del subministrament.\nAltres propostes recents han d'avaluar-se amb cura per evitar qualsevol interferència amb la formació de preus. En lloc d'intentar posar un límit als preus de l'electricitat, és millor subsidiar els consumidors vulnerables de manera directa. El mercat majorista ha de continuar oferint un senyal de preu per a productors i consumidors. No s'hauria de culpar els especuladors de l'augment inevitable del preu dels drets d'emissió (dins del sistema de comercialització d'emissions). És més probable que reflecteixi l'anticipació del mercat a preus més alts del CO2 -un component necessari de la transició energètica.\n'S’acosta un hivern energètic temible', l'article de Thomas L. Friedman\nSi Europa vol alliberar la lluita contra el canvi climàtic de la política de la seguretat energètica, primer ha d'aconseguir una barreja d'energia equilibrada en un mercat integrat. Això implica que no pot ignorar el potencial d'aportació de la tecnologia nuclear, com ha assenyalat el Panel Intergovernamental sobre el Canvi Climàtic.\nÉs més, és necessària una política energètica unificada a Europa per a la compra i l'emmagatzematge de gas, com també ho són les inversions per desenvolupar noves tecnologies com la captura de carboni i l'hidrogen verd. Però la UE no pot ser ingènua. El canvi climàtic és un problema global. Si les reduccions d'emissions d'Europa són neutralitzades en altres parts de món, no s'haurà fet cap progrés, i Europa acabarà sent menys competitiva. Per abordar aquesta qüestió, caldrà un ajust en frontera de l'impost al carboni.\nLa UE té la reputació d'actuar només quan és al caire del desastre. Pot molt ben ser que ens trobem en un d'aquests moments. Winter is coming.\nCopyright Project Syndicate\nXavier Vives és professor d'economia i finances a l'Iese\n","author":"Xavier Vives","date":1634248800000,"title":"Opinió ¿S'acosta un hivern energètic a Europa?"},{"href":"https://www.ara.cat/media/financen-l-extrema-dreta-mediatica-sabent-ho-no_129_4231049.html","hash":"e99cc27f","content":"\nÀlex Gutiérrez\n04/01/2022\nEls qui financen l'extrema dreta mediàtica sabent-ho... o no\n1 min\nUna de les perversions del sistema publicitari actual a internet és l'anomenada publicitat programàtica. El mitjà reserva uns espais a la seva pàgina i un servidor extern va inserint allà els anuncis que considera convenients. El problema és que la marca, en la majoria de casos ha contractat un paquet de X milions de visualitzacions i no sap on apareixen els seus missatges. A França, hi ha un compte de Twitter actiu des del 2017, anomenat Sleeping giants, que informa de les grans marques que detecta en mitjans d'extrema dreta. Però, des d'aquesta tardor, i segons llegeixo a Le Monde, un grup anomenat Els Corsaris fa la feina contrària i pressiona tots els qui considera que formen part del moviment woke. Mitjans com StreetPress i ADN han revelat lligams entre aquests activistes ultres i les agències de comunicació del conservador catòlic Emile Duport.\nModestament, des d'aquesta columna he intentat assenyalar de vegades la inquietud que suposa llegir a internet articles com \"Identitarisme sense racialisme és com una flor sense fragància\" a Alerta Digital, i veure-hi al costat publicitat de Nespresso, Samsung o Huawei. Cal suposar que aquestes marques no saben que estan ajudant a finançar el racisme del mitjà. Però tampoc sembla que vetllin gaire per assegurar-se que els seus productes no acaben relacionats amb titulars com \"El mariconisme blasfem que no s'atura: L'ambaixador del Parlament Europeu sobre temes LGTBI fa mofa de la Verge\". Al capdavall, si cada cop exigim a les empreses més compromisos amb el medi ambient, no veig per què no caldria fer pressió i reclamar que, a banda de lluitar contra l'autodestrucció del planeta, deixin sense recursos els qui aparentment el voldrien tot pintat d'un ros ari una miquetona nazi.\n","author":"Àlex Gutiérrez","date":1641250800000,"title":"Els qui financen l'extrema dreta mediàtica sabent-ho... o no"},{"href":"https://www.ara.cat/opinio/crims-politica-true-crime-pol-serrahima_129_3975689.html","hash":"ea9e2f61","content":"\nPol Serrahima\n07/05/2021\n'Crims' i la política del 'true crime'\n3 min\nOmbra.\nGETTY\nFa anys que el true crime viu un auge global, manifestat a casa nostra en l’èxit de les versions radiofònica i televisiva de Crims. Tal com el coneixem avui, el true crime s’origina al segle XX com un producte periodístic a mig camí entre l’entreteniment i la informació. Ara bé, té arrels que s’enfonsen més profundament en el temps. Examinant-les, podem posar de manifest les funcions socials i polítiques que han jugat els relats de successos criminals, i plantejar-nos quines poden jugar avui.\nEls primers brots del que acabarà sent el true crime apareixen a recer del patíbul. Tradicionalment a Occident les execucions eren esdeveniments públics i de masses. Com el true crime, eren viscudes com un entreteniment, fins i tot festivament. Les autoritats, això sí, cercaven convertir-les en espectacles moralitzants, que apartessin el poble de la criminalitat. Per això, les sentències condemnatòries amb detalls dels crims comesos es pregonaven, i el boca-orella feia la resta.\nAmb la impremta, sentències i cròniques de les execucions comencen a ser estampades per augmentar-ne l’efecte. El públic se n’apropia i les fa circular en pamflets que es venen als mercats i les places, a vegades reelaborades com a cançons i romanços. Des del segle XVI trobem centenars de mostres d’aquesta literatura, part d’una primitiva cultura de masses; algunes, amb títols tan suggerents com el que Umberto Eco cita a Apocalíptics i integrats: el Nou relat del cas cruel i digne de compassió ocorregut a Alacant d’una mare que va matar el seu propi fill, donant de menjar les entranyes a una gossa i els membres al marit.\nMentre que la violència institucional s’oculta, la violència criminal és exhibida per la premsa sensacionalista i s’atia la percepció d’inseguretat\nCom el true crime, aquests relats atreien el públic excitant-li el gust per la truculència, que sembla formar part de la naturalesa humana (o, com a mínim, de moltes naturaleses humanes); es publicaven, això sí, amb fins moralitzants, dissuasoris (recordem que els criminals hi acabaven penjats). En ocasions, com en els compilats al Newgate Calendar (segles XVIII i XIX), elaborats a partir de confessions de condemnats de la presó de Newgate (Londres), aquesta voluntat hi era evident. En d’altres, tot i que se suposava que hi era, hi semblava més discutible: a l’Espanya absolutista es va mirar de prohibir els romanços de bandolers perquè excitaven les masses a favor dels ajusticiats.\nAl segle XVIII, la Il·lustració posa en dubte el caràcter edificant tant d’aquests relats com de l’execució pública, però el XIX duu una veritable fal·lera pels temes escabrosos: amb la industrialització es multiplica la capacitat de reproduir i difondre informació, i els editors, coneixedors de l’atracció que desperta l’horror, s’hi aboquen. A les grans ciutats britàniques i estatunidenques apareixen setmanaris especialitzats i els diaris, abans centrats en informació pràctica, s’engreixen incorporant àmplies seccions dedicades al crim. De Quincey fa broma i participa de tot plegat a Sobre l’assassinat entès com una de les Belles Arts (1827); Poe cavalca l’onada amb el primer relat detectivesc modern (Els crims de la Rue Morgue, 1841).\nCal tenir en compte que en aquestes dècades els estats estan fundant les primeres policies (la de Londres, el 1829): la industrialització duu progrés tècnic, però també exacerba la marginalitat i la precarietat; animada per un periodisme que ara pren la policia com a principal font, la preocupació per la criminalitat creix. També llavors, fruit de la conflictivitat social, les execucions, escenari tradicional de revolta, van deixant de ser públiques (a Gran Bretanya, el 1868; a Espanya, el 1893; als EUA i a França, el 1936 i el 1939!): la paradoxa, si es vol, és que mentre que la violència institucional s’oculta, la violència criminal és exhibida per la premsa sensacionalista i s’atia la percepció d’inseguretat (que justifica, de nou, la violència institucional).\nEvidentment, no tot tractament periodístic del crim va en aquest sentit. De fet, els segles XX i XXI han estat generosos en acostaments complexos i heterodoxos al tema: A sang freda de Capote, iniciadora del true crime, o L’adversari, de Carrère, en són exemples populars i evidents. Els tractaments convencionals, però, on porten? El magnat de la premsa groga Joseph Pulitzer (1847-1911) afirmava que exposava el crim per afavorir-ne la disminució, una convicció difícil de sostenir amb arguments. Per contra, fent del crim violent un tema d’interès públic, explicant-lo des d’una sola perspectiva i centrant-nos a remarcar-ne la sordidesa (en comptes de, per exemple, les raons profundes), ¿no esdevenim societats més atemorides, receloses i vigilades?\nPol Serrahima és medievalista\n","author":"Pol Serrahima","date":1620338400000,"title":"Opinió 'Crims' i la política del 'true crime'"},{"href":"https://www.ara.cat/opinio/aeroport-prat-ara-santiago-montero-homs_129_4199940.html","hash":"ecb4098a","content":"\nSantiago Montero i Homs\n01/12/2021\nL'aeroport del Prat: i ara què?\n3 min\nUn avió passant per darrere de l'Hotel Vela.\nPERE VIRGILI\nAllò que digué Gil de Biedma “que les coses van de debò, ho comencés a entendre més tard” es pot aplicar als qui tan alegrement es van oposar a la modificació de l’aeroport del Prat. Després de la ponderada intervenció de l'ambientòleg Josep Lascurain en un acte celebrat al Prat, va quedar clar que la reforma urbanística del parc agrari i de les zones humides s’ha de definir per part de Territori i Sostenibilitat. En canvi, la reforma de l’oferta aèria s’ha de resoldre a nivell mundial.\nEns hem fet molt mal. En un mercat tan ferotge com l’aeri, on les estratègies a llarg termini són sorprenentment ràpides, ja comptabilitzen els vols de llarg radi que Barcelona deixarà lliures en els propers anys. Els operadors que han ocupat slots pensant que, a llarg termini, el Prat seria invencible en vols nocturns de llarg radi, ja pensen en canviar el seu camí. No ho podem deixar refredar cinc anys més.\nEl primer que hem de fer és entendre a què hem jugat. Aena va presentar una proposta d’objectius, no un projecte. És cert que ho va anomenar ampliació en lloc de modificació. Proposava dues coses: un creixement a 70 o 80 milions i una especialització en el mercat de llarg radi. El desig de moure 80 milions de viatgers sembla improbable. El llarg radi és un regal a l'economia catalana que rectifica marginacions anteriors.\nLluny d’agrair el compromís d’inversió, sense valorar els objectius, vàrem iniciar una discussió sobre els detalls d’un projecte que encara estava per fer\nLluny d’agrair el compromís d’inversió, sense valorar els objectius, vàrem iniciar una discussió sobre els detalls d’un projecte que encara estava per fer. El més raonable hauria estat formalitzar l’acord, participar en l’elaboració del projecte (pla director) i, més endavant, asseure’s a la taula de negociació amb els reguladors. Allà es negociarà l’hàbitat de les aus (UE), el control aeri (Espanya), l’urbanisme (Catalunya)...\nPer això, la situació actual és estúpida. Per raons històriques, l'opinió pública es malfia de la proposta d’Aena tot i que afavoreixi els propis interessos. Això, i la manca de coneixement tècnic, ens fa creure que hi ha una trampa amagada. És urgent que arribin dues coses: que l’Estat es descentralitzi i que els catalans anteposem la racionalitat als sentiments.\nHem d’entendre que la reforma del mercat aeri només acceptarà un petit nombre d’aeroports de llarg radi a Europa. Tot i córrer molt, no és clar que el Prat hi entri. Aena ha fet bé accelerant. Tenim dos anys per fer el pla director i tres per construir. No podem perdre temps.\nPer raons històriques, l'opinió pública es malfia de la proposta d’Aena tot i que afavoreixi els propis interessos\nAra queda una finestra cada vegada més estreta. Els governs de Madrid i Barcelona han de fer moltes coses difícils: han de sobreviure, han de governar bé, han de forçar la inclusió del Prat al Dora i han d’iniciar el pla director amb les seves consultes als reguladors. Si es fa a temps, Barajas i el Prat poden consolidar-se com a aeroports de llarg radi.\nRespecte al tema climàtic, hem d’entendre’l millor. En això ens hi juguem la supervivència. El problema és anul·lar l’emissió de gasos d’efecte hivernacle dels avions. Això eliminarà els vols de curt radi i obligarà els de llarg radi a utilitzar biocombustibles, cosa que reduirà més l’incert mercat aeri. L’únic segur és que salvar al planeta no es discutirà al Prat, sinó a l'ONU. La feina del Prat serà sobreviure a la lluita comercial.\nL’aspecte ambiental és menys rellevant que el climàtic. Hem de regular el nostre creixement. Al Prat s’ha d’induir un canvi d’hàbitat per la fauna. També s’ha de fer en altres zones de Catalunya. De moment exigirà un acord amb Brussel·les i honorar-lo. Això és habitual a Europa. El darrer cas ha estat l’ampliació del port de Rotterdam.\nLa gran carta de l'aeroport és potenciar la part muntanya, on hi ha la pista 07R/25L, la T2 i la minúscula estació del tren llançadora a Sants. Allà es pot situar l’estació sud de trens d’alta velocitat de Barcelona. Amb això, Barcelona pot guanyar en les dues alternatives: a) si es descobreix un combustible net per als avions, a l’aeroport volaran 80 milions de viatgers a l'any, b) si no es descobreix, a la part mar volaran els de llarg radi i la part muntanya viatjaran els trens fins a 1.200 km.\nEl gran avantatge del Prat és que la seva topologia li permet anar fent la transformació de l'aeroport a mesura que es desenvolupin els esdeveniments. La gran dificultat és que el projecte s’ha de concebre en fases que puguin alterar el seu rumb a mesura que el mercat aeri doni els senyals. Fer això exigeix que els dos governs col·laborin en l’estratègia i que Aena continuï disposada a invertir.\nTots els “socis” hi tenen a guanyar: la UE tindrà dos aeroports 24 hores non stop; Aena tindrà dos aeroports líders, Espanya tindrà dos motors econòmics i Catalunya en sortirà guanyadora. Aquí es posa a prova la qualitat dels governants. \nSantiago Montero Homs és enginyer industrial\n","author":"Santiago Montero i Homs","date":1638313200000,"title":"Opinió L'aeroport del Prat: i ara què?"},{"href":"https://www.ara.cat/opinio/trampa-decadencia_129_4150947.html","hash":"ecce5aff","content":"\nToni Soler\n16/10/2021\nLa trampa de la decadència\n3 min\nVista aèria de l'eixample de Barcelona\nGetty\nLeer en castellano\nRevifa el discurs de la decadència de Barcelona -i, per extensió, de Catalunya-. És una reedició més del rebentisme nostrat. Som decadents des del segle XVII, quan Olivares va dir que “los catalanes [...]han menester ver más mundo que Cataluña ”. Fins i tot Pasqual Maragall va haver de lluitar contra els nostàlgics de la Gauche Divine, que afirmaven que la Barcelona franquista era més lliure i mésdiver. Per tant, que aparegui una nova fornada de decadentistes no només no ens ha d’impressionar, sinó que confirma que la nostra societat és tan barcelonina i tan catalana com sempre.\nLa narrativa del decadentisme actual, martellejada simultàniament des de Barcelona i des de Madrid, es basa en a) el contrast entre una Barcelona enfadada i hipernormativista enfront d’un Madrid abanderat de la “llibertat”, b) la paràlisi catalana derivada de la crisi interna de l’independentisme i c) factors purament endògens, sobretot la “cultura del no a tot” a nivell municipal i nacional.\nAquest relat té la virtut de ser transversal, perquè agermana socialistes, populars i exconvergents, amb el suport de la patronal, que tenen en comú l’odi compartit al colauisme i a l’independentisme. També sedueix una part dels comuns (la part més procliu al PSC) i una part de Junts (la part més convergent i més contrària a Ada Colau). Enfront d’aquesta “cultura del sí” hi hauria ERC, els comuns i la CUP, per bé que els dos primers són ben capaços de jugar a dues bandes i pactar amb el PSC o amb Junts quan les circumstàncies o l’aritmètica ho permeten.\nLa vacuna contra la decadència barcelonina i catalana seria, evidentment, el PSC, unionista, centrista i moderat, la gran arma per matar dos ocells d’un tret: l’ocellet del colauisme i l’ocellot de l’independentisme, l’un impedint la reactivació econòmica i l’altre posant en qüestió el marc constitucional i la manera de fer que ha permès l’Espanya radial, la megacapitalitat de Madrid i el drenatge de l’Espanya interior, que ara es plany perquè està vaciada.\nSevers amb el poder local i complaents amb el poder central (el de debò), el PSC i les elits catalanes atribueixen el mal moment català al procés sobiranista, quan el Procés ja era, precisament, una resposta davant d’una decadència estructural, que no es pot explicar sense fer referència a les limitacions, l’espoli i l’hostilitat dels governs espanyols en les últimes dècades. (Per comprovar-ho, només cal visitar l’hemeroteca: repasseu de què ens queixàvem en els anys dels tripartits). Estem com estàvem, o pitjor, però només l’independentisme ha posat sobre la taula un projecte per capgirar la dinàmica decadentista, fent de Catalunya un país, en lloc d’un lobi de pa sucat amb oli. En fracassar la lluita per la sobirania, els problemes reapareixen, però qui es lamenta de la “decadència”, amb llàgrimes de cocodril, són els que van tombar el Procés per la via repressiva, i els seus còmplices.\nEn termes econòmics, el discurs decadentista és un simple camuflatge de l’ideari neoliberal, que si el 2007 ens va conduir a una crisi econòmica mai superada, ara se’ns apareix, a més, com un suïcidi col·lectiu per les conseqüències d’aquesta “cultura del sí a tot” sobre el medi ambient, a escala planetària.\nTot això no vol dir que els comuns i ERC hagin d’unir els seus destins, però sí que han d’entendre que enfront seu hi ha un bloc ideològic heterogeni però implacable, que treu el nas cada cop que la paraula decadència apareix de forma gens innocent en articles i discursos, en forma de profecia autocomplerta.\n","author":"Toni Soler","date":1634335200000,"title":"Opinió La trampa de la decadència"},{"href":"https://www.ara.cat/opinio/barcelona-decadencia_129_4151201.html","hash":"ef5ac92e","content":"\nEsther Vera\n16/10/2021\nBarcelona i la decadència\n3 min\nBarcelona i la decadència\nMari Fouz\nLeer en castellano\nRead in English\nFa dècades que els apòstols tradicionals de la decadència de Barcelona anuncien la proximitat de l’apocalipsi. Fins ara els Nostradamus encarnats en novel·lista d’èxit amb intens complex de superioritat lingüística no se n’han sortit en la invocació del Titanic, ni la ciutat ha deixat de ser -encara- oberta i atractiva per al talent internacional. Abans han naufragat les seves aventures polítiques amb Ciutadans que no pas s’han arribat a complir els mals auguris i les expectatives de veure la ciutat provincianitzada. No, ni Barcelona és avui una ciutat provinciana, ni el sobiranisme amenaça les ambicions de la Ciutat Comtal. Tampoc no li està passant res que no passi a les principals ciutats europees després de l’hecatombe que ha significat la llarga pandèmia.\nBarcelona encara és una ciutat dinàmica i atractiva, però és moment de preguntar-se si té un pla de futur ambiciós a l’altura del seu passat.\n¿A punt per al futur?\n¿Està ben gestionada per competir en un món on ningú no l’està esperant ni li regalarà res?\nAvui, quan tot just la cultura recupera la totalitat de l’aforament i es comencen a veure visitants estrangers, Barcelona ha de preguntar-se on vol anar i qui pot portar millor les regnes d’una ciutat que ha fet de la seva singularitat i heterodòxia el seu tresor. Una ciutat emprenedora i original amb unes condicions naturals que li donen una qualitat de vida única, però que avui ha de recuperar l’alegria.\nAra que podem començar a dir que la pandèmia va quedant enrere, és moment de revisar què ha significat el confinament i quines conseqüències arrosseguem. Barcelona va tancar l’any 2020 amb una caiguda del PIB d’un 11,5%, i el primer trimestre del 2021 el descens s’ha moderat però continua en uns números vermells del 4% en termes interanuals. L’economia de la ciutat està en la línia de la patacada de l’Estat, però és molt superior a la caiguda mitjana que ha patit la Unió Europea, que ha sigut de l’1,2%. El teixit comercial i de serveis de la ciutat ha quedat tocat i, malgrat que l’atur comença a retrocedir i es comença a recuperar l’activitat de l’emprenedoria, tots els barcelonins percebem quin és l’ambient que es respira als carrers i on són aquells que dormen nit rere nit als portals de les nostres cases.\nEn una entrevista a l’ARA, l’alcaldessa de Barcelona atribueix a l’inici de la campanya electoral les crítiques sobre la decadència de la ciutat. Té raó, però només en part. Barcelona no s’enfonsa, avui, però seria un error actuar amb autocomplaença o a la defensiva. No tot són interessos electoralistes, ni complex de superioritat, i quan la nova generació del Cercle d’Economia adverteix que “podem quedar atrapats en una espiral d’irrellevància econòmica, de decadència lenta però inexorable”, se l’ha d’escoltar. Per sortir d’aquesta crisi cal sumar esforços i identificar projectes que vagin més enllà de les singularitats polítiques.\nTenen raó aquells que demanen pensar a mitjà i llarg termini i posar els diferents agents a negociar i treballar en grans projectes transformadors.\nInteressos generals\nEls interessos generals són identificables, els grans actius i els grans dèficits estan més que diagnosticats, i és responsabilitat del govern municipal impulsar els projectes i treballar en el consens que faci possible executar-los amb la resta d’administracions. Cal desencallar els temes atrapats en un bucle etern, com l’ampliació del Clínic, l’Hermitage i l’aeroport. El cas de l’ampliació de l’aeroport conté tots els símptomes de la mala política de les diverses administracions i de la deixadesa de la gestió d’Aena al Prat. Sense negociar és impossible arribar a un acord i sense escoltar les parts implicades és impossible sortir del retret mutu. Sense una política comunicativa valenta tampoc no es pot fer un debat adult, i cap de les administracions implicades -cap d’elles- se salva de la crítica. Ha de ser possible tenir les millors infraestructures amb el mínim impacte ecològic i impulsar un model econòmic que no afavoreixi el turisme de baix cost.\n¿Barcelona és una ciutat vibrant, oberta, rica, que té cura dels emprenedors, que compta amb una xarxa social que eviti la fractura? ¿Té un pla de futur per aconseguir-ho amb una sortida vibrant del trauma pandèmic?\nBarcelona està trista i els barcelonins volen raons per tornar a enorgullir-se de la ciutat on lluiten i construeixen dia a dia. La sortida de la crisi no serà cosa d’un alcalde o d’un altre. Serà possible amb un canvi d’actitud que passi per la cooperació de tots els partits amb tots els agents socials. No és impossible, Barcelona ho ha fet en altres moments de la seva història.\n","author":"Esther Vera","date":1634335200000,"title":"Opinió Barcelona i la decadència"},{"href":"https://www.ara.cat/opinio/hem-sortir-immersio_129_4203340.html","hash":"f2779ab8","content":"\nAlbert Pla Nualart\n04/12/2021\n¿Hem de sortir de la “immersió”?\n3 min\nAndreu Barnils i Germà Bel han comparat aquesta setmana -a Vilaweb i l’ARA- la nostra “immersió” (en teoria, un sol model lingüístic) amb el sistema basc (diversos models lingüístics). Barnils diu a Vilaweb que no té clar que calgui imitar Euskadi però remarca que també aquí, a Catalunya, separem per llengua, perquè “també aquí hi ha escoles que ho fan tot en català, tot en castellà i mig i mig”. Amb la gran diferència que “els bascos poden triar i tu has de suportar un model que no has triat”; i que ells saben què fa cada escola “i nosaltres no”. Bel va més enllà i assegura que no tocar la “immersió” -i apunta cap al model basc-és “la millor recepta perquè continuï degradant-se”. Hi estic, en part, d’acord. Sempre m’ha semblat ridícul que ERC s’omplís la boca “blindant la immersió”. He dit i sostinc que era tan absurd com blindar la porta d’una casa que té un gran esvoranc a la paret. Les dades ara ho confirmen i no és estrany que, destapat l’engany, es qüestioni el model. Però ¿realment és el problema?\nEm fa sospitar que no el fet que, també aquests dies, tant EH Bildu com Ikastolen Elkartea pressionin el PNB perquè la nova llei d’educació basca “derogui els models lingüístics” i implanti “el model de la immersió”. Malestar aquí i allà amb el propi model i unes aspiracions de canvi que s’encreuen. Seria més fàcil triar si l’ús del basc al País Basc -a diferència del del català a Catalunya- pugés. ¿És així? No. L’ús del basc -ara parlo d’ús real i espontani, no pas de competència, de saber-ne- també hi retrocedeix, malgrat que més del 70% de la infantil i primària és de model D:tot basc menys llengua i literatura castellanes. Retrocedeix, també, en les converses entre els nens, i retrocedeix, especialment, on més es parla basc: a Guipúscoa i Biscaia.\nI és que tant a Catalunya com a Euskadi el procés que fa avançar el castellà i retrocedir la llengua pròpia no el pot aturar, tot sol, el model educatiu, sigui una irreal “immersió”, sigui un majoritari model D. L’únic que podria aturar-lo és que la llengua pròpia fos dominant socialment i desbordés, per tant, el marc minoritzador del “bilingüisme social”. És sempre l’escola la que acaba sent un reflex de la societat, i no al revés. I no nego que l’escola pugui i hagi de millorar la societat. És crucial que ho faci. Però si la societat no li fa costat en els seus reptes, si s’hi gira d’esquena, esperar que els assoleixi és injust i cínic. Als anys 80 bona part dels pares de classe treballadora castellanoparlants van arribar a creure que el català, si no necessari, era fonamental per a la integració i la prosperitat dels seus fills. Ara ja fa temps que no ho creuen: fa temps que veuen i constaten que en el món i les feines a què poden aspirar, el català no serveix de res. Pitjor encara: el perceben com a propi d’unes classes benestants alienes a la seva identitat. I això va creant un clima advers a la “immersió” que només es pot evitar que exploti fent que sigui de cartró pedra. El tema clau aquí no és el model: és el pes que ha de tenir el català en el conjunt de la societat.Si en té prou, no patim que també el tindrà a l’escola, amb “immersió” o sense.\n","author":"Albert Pla Nualart","date":1638572400000,"title":"Opinió ¿Hem de sortir de la “immersió”?"},{"href":"https://www.ara.cat/opinio/reis-gener-natza-farre_129_4231675.html","hash":"f4485e82","content":"\nNatza Farré\n05/01/2022\nEls Reis de gener\n3 min\nL'arribada dels Reis d'Orient a Badalona.\nPERE VIRGILI\nEls Reis d’Orient esquiven la pandèmia. Els que porten regals, també. Amb mascareta. Encara hi ha cases plenes d’emoció per obrir paquets que contenen allò que els hem demanat. És màgia pura. Hi ha qui no s’ha comprat mai uns mitjons perquè els porten els Reis. Sense ells, passarien molt més fred. Quins nervis, la nit. Quan ens despertem volem obrir allò que fa més embalum, com si els detalls petits tinguessin menys importància. Hauríem d’aprofitar l’any nou per posar en pràctica tots els valors que ensenyem a les criatures. Quan es fan grans no els troben enlloc i es desorienten. Normal. Les petites coses fan la vida suportable. De la mateixa manera que les misèries quotidianes la fan molt pesada. I els paquets que arriben per correu són molt pràctics però molt incompatibles amb portar una vida més amable. Per si amb el que portem d’any encara no teniu prou mala consciència. Sempre disposada a ajudar-vos. Les excuses us les treballeu vosaltres, que jo tinc una feinada amb els propòsits. \nTenim una sisena onada, una tercera dosi i un pic a tocar. Tenim la flurona, barreja de covid i grip i nom desafortunat, si és que a les malalties se’ls pot posar un nom bonic. El que ens faltava. Si per cada mal que ha de conviure amb el covid hem d’acabar posant un nom acabarem reivindicant la pizzalada o el yolado com a barreges no reeixides, encara que el seu origen sigui en castellà i haguem de demanar perdó als tuitaires atents. Sort en tenim de les persones que ens corregeixen els errors. En alguns casos, dels errors se n’aprèn. Casos comptats. Llàstima que no ens els adverteixin abans i així evitem les ensopegades amb les mateixes pedres mil·lenàries. Però suposo que aquest és l’ordre natural perquè les dites no perdin mai vigència i perquè ens refiem més del curar que del prevenir. Fa ràbia que la salut tingui a veure amb l’enriquiment desorbitat d’algunes empreses però està bé que les nenes i els nens aprenguin que el rèdit és poc escrupolós. No, perdó, un altre error: hauria de dir l’obscenitat. Però hi ha moltíssims més mals dels quals es treuen beneficis. Il·legals i legals. Convé posar-hi llum, a tots, perquè seguint els patrons legals el mal té un llarg recorregut per fer. Tot plegat sense tenir en compte les múltiples interpretacions. No acabaríem. ¿Però com ho expliquem, això, a les criatures? Què vol dir portar-se bé? ¿Deixem que ho comentin els Reis de gener? Sí, molt millor. Quin descans.\nHem tingut molts dies de sol de primavera i als ocells del camp se’ls ha sentit tan desorientats com la canalla buscant uns valors que no regeixen el món. Però potser és normal que els ocells cantin d’aquesta manera al desembre. Soc de ciutat. A mi, de la natura, em sobta tot. Sempre és fascinant. Terapèutica per a les que vivim en el brogit urbà. Sense flipar-nos. No triem on naixem. I aquest sí que és un destí que marca. Saber viure en llocs diferents o tenir-ne només la possibilitat és un altre privilegi que no toca a tothom. Com a mínim, 4.404 persones van morir ofegades el 2021 mentre intentaven arribar a Espanya. Són les que hi ha comptabilitzades. D’entre aquestes, 205 eren criatures. Fa plorar. La pandèmia encara ha empitjorat més una situació que d’entrada és terrible. Com ho és que les persones hagin de pidolar un recer per viure. Save Pachá.\nLa nit farà el seu encanteri en moltes llars. A d’altres els passarà desapercebut perquè la màgia viu en un món paral·lel. Mai no es tocaran. Encara que en la nostàlgia de la infantesa tot és possible. I això es troba molt a faltar.\nNatza Farré és periodista\n","author":"Natza Farré","date":1641337200000,"title":"Els Reis de gener"},{"href":"https://www.ara.cat/opinio/olaf-scholz-guanyat-alemanya-dalia-marin_129_4131711.html","hash":"fab78eb0","content":"\nDalia Marin\n28/09/2021\nCom ha guanyat Olaf Scholz a Alemanya\n3 min\nOlaf Scholz, líder de l'SPD i guanyador de les eleccions a Alemanya.\nEFE\nOlaf Scholz i els socialdemòcrates van guanyar les eleccions federals d’Alemanya amb el 25,7% dels vots, amb un marge estret respecte a la Unió Cristianodemòcrata (CDU) de la cancellera sortint Angela Merkel i al seu partit germà bavarès, la Unió Social Cristiana (CSU), que van obtenir el 24,1% dels sufragis.\nHa sigut una victòria sorprenent per a un partit al qual les enquestes donaven un 14-15% d'intenció de vot fa només quatre mesos, quan Scholz va proclamar la seva intenció de convertir-se en el nou canceller alemany. En aquell moment, el seu anunci sonava força atrevit, fins i tot fantasiós, tenint en compte que a l'SPD se'l veia com un partit irreparablement abonyegat i disminuït. Durant anys, el partit havia patit una hemorràgia creixent de vots entre la seva base tradicional de classe treballadora i classe mitjana. Ara, algunes d’aquestes pèrdues s’han revertit.\nPerò, ¿com va aconseguir Scholz donar aquesta sorpresa electoral? Els nítids eslògans de campanya de l’SPD ens en donen pistes: \"Soziale Politik für Dich\" (\"Una política social per a tu\") i \"Respekt für Dich\" (\"Respecte per a tu\"). Dels debats en línia que el partit va organitzar al voltant del seu programa electoral en va emergir, com a missatge general, que Scholz té un \"pla de futur\" i que sap com recuperar els vots que havien anat als populistes. El partit se centrarà en \"el respecte\", \"la dignitat\", \"el futur\" i \"una Europa sobirana\". No és el partit dels que \"creuen que són millors\".\nMichael Sandel, filòsof i font d'inspiració de l'SPD, defensa que l’educació s’ha convertit en la principal font de divisió de la societat\nEntre les fonts d’inspiració del programa de l'SPD hi ha el filòsof Michael Sandel, de la Universitat Harvard. A La tirania del mèrit, el seu recent bestseller, Sandel defensa que l’educació s’ha convertit en la principal font de divisió de la societat. És cert que l'educació va ser una de les prioritats progressistes i que formava part de l'ADN de qualsevol partit socialdemòcrata. La idea era que, si treballes molt i t'eduques, podràs pujar de nivell en l'escala social. Però, com afirma Sandel, la meritocràcia té un costat fosc, perquè els guanyadors tendeixen a menystenir els que no aconsegueixen la mateixa mobilitat ascendent.\nNo hi fa res que els guanyadors deguin el seu èxit principalment a la sort: un sistema explícitament meritocràtic els permet dir que mereixen els seus guanys, perquè són de la seva pròpia creació. I també porta a la conclusió que els menys benestants es mereixen la seva posició, com si no haguessin estat prou persistents. Segons Sandel, la meritocràcia –i les actituds que inculca– ha convertit l’elit en un club arrogant, i a molts altres els ha privat de la seva dignitat.\nLa narrativa meritocràtica que Sandel critica ignora el fet que no tothom té les mateixes oportunitats de \"guanyar\". A Alemanya, dels estudiants provinents de famílies sense titulats universitaris, només un 15% completen un grau, en comparació amb el 63% dels estudiants de famílies amb més formació. És una de les raons que mantenen Alemanya per darrere de la majoria de països de l'OCDE en termes de mobilitat social.\nLa campanya de Scholz va tenir èxit perquè va reconèixer que les idees de Sandel s'adequaven de manera gairebé perfecta a Alemanya. L'SPD va recuperar els vots del seu electorat tradicional, on molts s'havien sentit traïts i havien recorregut al partit d'esquerres Die Linke. A causa, almenys en part, de l’hàbil comunicació de Scholz, la quota de vot de Die Linke es va reduir un 50% respecte al seu nivell del 2017.\nOlaf Sholz, un pragmàtic amb un passat controvertit que ha fet revifar l'SPD\nDe manera encara més sorprenent, potser, els socialdemòcrates semblen haver sostret vots a l’extrema dreta d'Alternativa per a Alemanya (AfD). De fet, l’SPD és ara el partit més fort de tots els lands alemanys de l'est, excepte Saxònia i Turíngia, on domina l’AfD. Pel que sembla, la campanya de \"respecte\" de l'SPD va atraure els alemanys que han sentit que perdien dignitat en els anys transcorreguts des de la caiguda del comunisme i la reunificació.\nL’SPD també sembla haver recuperat vots que havien anat a parar al centredreta de la CDU-CSU. En eleccions recents, molts votants de l'SPD l'havien abandonat per donar suport a Merkel, que representava el centre segur i estable de la política alemanya. Però ara que Scholz lidera l'SPD, la seva antiga casa política torna a semblar-los acceptablement moderada.\nFinalment, l'SPD també pot haver obtingut alguns vots dels Verds, un partit que cada vegada representava més la posició socialdemòcrata.\nLa campanya de dignitat de Scholz ha donat un resultat fascinant. Ara la qüestió és, per descomptat, com es traduirà l’agenda del recuperat SPD en un nou govern i després en noves polítiques públiques.\nCopyright Project Syndicate\nDalia Marin és catedràtica d'economia internacional a la Universitat Tècnica de Munic\n","author":"Dalia Marin","date":1632780000000,"title":"Opinió Com ha guanyat Olaf Scholz a Alemanya"}]